ācārādhyāya
1. upodghāta-prakaraṇam

yogīśvaraṃ yājñavalkyaṃ saṃpūjya munayo 'bruvan /
varṇāśrametarāṇāṃ no brūhi dharmān aśeṣataḥ //

yogi-īśvaraṃ yājñavalkyaṃ saṃpūjya munayo 'bruvan /
varṇa-āśrama-itarāṇāṃ no brūhi dharmān aśeṣataḥ //

mithilāsthaḥ sa yogīndraḥ kṣaṇaṃ dhyātvābravīn munīn /
yasmin deśe mṛgaḥ kṛṣṇas tasmin dharmān nibodhata //

mithilā-sthaḥ sa yogi-indraḥ kṣaṇaṃ dhyātva ābravīn munīn /
yasmin deśe mṛgaḥ kṛṣṇas tasmin dharmān nibodhata //

purāṇanyāyamīmāṃsādharmaśāstrāṅgamiśritāḥ /
vedāḥ sthānāni vidyānāṃ dharmasya ca caturdaśa //

purāṇa-nyāya-mīmāṃsādharma-śāstra-aṅga-miśritāḥ /
vedāḥ sthānāni vidyānāṃ dharmasya ca caturdaśa //

manvatriviṣṇuhārītayājñavalkyośano 'ṅgirāḥ /
yamāpastambasaṃvartāḥ kātyāyanabṛhaspatī //

manv-atri-viṣṇu-hārītayājñavalkya-uśano 'ṅgirāḥ /
yama-āpastamba-saṃvartāḥ kātyāyana-bṛhaspatī //

parāśaravyāsaśaṅkhalikhitā dakṣagautamau /
śātātapo vasiṣṭhaś ca dharmaśāstraprayojakāḥ //

parāśara-vyāsa-śaṅkhalikhitā dakṣa-gautamau /
śātātapo vasiṣṭhaś ca dharma-śāstra-prayojakāḥ //

deśe kāla upāyena dravyaṃ śraddhāsamanvitam /
pātre pradīyate yat tat sakalaṃ dharmalakṣaṇam //

deśe kāla upāyena dravyaṃ śraddhā-samanvitam /
pātre pradīyate yat tat sakalaṃ dharma-lakṣaṇam //

śrutiḥ smṛtiḥ sadācāraḥ svasya ca priyam ātmanaḥ /
samyaksaṃkalpajaḥ kāmo dharmamūlam idaṃ smṛtam //

śrutiḥ smṛtiḥ sad-ācāraḥ svasya ca priyam ātmanaḥ /
samyak-saṃkalpajaḥ kāmo dharma-mūlam idaṃ smṛtam //

ijyācāradamāhiṃsādānasvādhyāyakarmaṇām /
ayaṃ tu paramo dharmo yad yogenātmadarśanam //

ijyā-ācāra-dama-ahiṃsādāna-svādhyāya-karmaṇām /
ayaṃ tu paramo dharmo yad yogenā atma-darśanam //

catvāro vedadharmajñāḥ parṣat traividyam eva vā /
sā brūte yaṃ sa dharmaḥ syād eko vādhyātmavittamaḥ //

catvāro veda-dharmajñāḥ parṣat traividyam eva vā /
sā brūte yaṃ sa dharmaḥ syād eko va ādhyātmavittamaḥ //

2. brahma-cāri-prakaraṇam

brahmakṣatriyaviṭśūdrā varṇās tv ādyās trayo dvijāḥ /
niṣekādyāḥ śmaśānāntās teṣāṃ vai mantrataḥ kriyāḥ //

brahma-kṣatriya-viṭ-śūdrā varṇās tv ādyās trayo dvijāḥ /
niṣeka-ādyāḥ śmaśāna-antās teṣāṃ vai mantrataḥ kriyāḥ //

garbhādhānam ṛtau puṃsaḥ savanaṃ spandanāt purā /
ṣaṣṭhe 'ṣṭame vā sīmanto māsy ete jātakarma ca //

garbha-ādhānam ṛtau puṃsaḥ savanaṃ spandanāt purā /
ṣaṣṭhe 'ṣṭame vā sīmanto māsy ete jāta-karma ca //

ahany ekādaśe nāma caturthe māsi niṣkramaḥ /
ṣaṣṭhe 'nnaprāśanaṃ māsi cūḍā kāryā yathākulam //

ahany ekādaśe nāma caturthe māsi niṣkramaḥ /
ṣaṣṭhe 'nna-prāśanaṃ māsi cūḍā kāryā yathā-kulam //

evam enaḥ śamaṃ yāti bījagarbhasamudbhavam /
tūṣṇīm etāḥ kriyāḥ strīṇāṃ vivāhas tu samantrakaḥ //

evam enaḥ śamaṃ yāti bīja-garbha-samudbhavam /
tūṣṇīm etāḥ kriyāḥ strīṇāṃ vivāhas tu sa-mantrakaḥ //

garbhāṣṭame 'ṣṭame vābde brāhmaṇasyopanāyanam /
rājñām ekādaśe saike viśām eke yathākulam //

garbha-aṣṭame 'ṣṭame va ābde brāhmaṇasya upanāyanam /
rājñām ekādaśe sa aike viśām eke yathā-kulam //

upanīya guruḥ śiṣyaṃ mahāvyāhṛtipūrvakam /
vedam adhyāpayed enaṃ śaucācārāṃś ca śikṣayet //

upanīya guruḥ śiṣyaṃ mahā-vyāhṛti-pūrvakam /
vedam adhyāpayed enaṃ śauca-ācārāṃś ca śikṣayet //

divāsaṃdhyāsu karṇasthabrahmasūtrodaṅmukhaḥ /
kuryān mūtrapurīṣe ca rātrau ced dakṣiṇāmukhaḥ //

divā-saṃdhyāsu karṇasthabrahma-sūtra-udaṅ-mukhaḥ /
kuryān mūtra-purīṣe ca rātrau ced dakṣiṇā-mukhaḥ //

gṛhītaśiśnaś cotthāya mṛdbhir abhyuddhṛtair jalaiḥ /
gandhalepakṣayakaraṃ śaucaṃ kuryād atandritaḥ //

gṛhīta-śiśnaś ca utthāya mṛdbhir abhyuddhṛtair jalaiḥ /
gandha-lepa-kṣaya-karaṃ śaucaṃ kuryād atandritaḥ //

antarjānu śucau deśa upaviṣṭa udaṅmukhaḥ /
prāg vā brāhmeṇa tīrthena dvijo nityam upaspṛśet //

antar-jānu śucau deśa upaviṣṭa udaṅ-mukhaḥ /
prāg vā brāhmeṇa tīrthena dvijo nityam upaspṛśet //

kaniṣṭhādeśinyaṅguṣṭhamūlāny agraṃ karasya ca /
prajāpatipitṛbrahmadevatīrthāny anukramāt //

kaniṣṭhā-deśiny-aṅguṣṭhamūlāny agraṃ karasya ca /
prajāpati-pitṛ-brahmadeva-tīrthāny anukramāt //

triḥ prāśyāpo dvir unmṛjya khāny adbhiḥ samupaspṛśet /
adbhis tu prakṛtisthābhir hīnābhiḥ phenabudbudaiḥ //

triḥ prāśya apo dvir unmṛjya khāny adbhiḥ samupaspṛśet /
adbhis tu prakṛtisthābhir hīnābhiḥ phena-budbudaiḥ //

hṛtkaṇṭhatālugābhis tu yathāsaṃkhyaṃ dvijātayaḥ /
śudhyeran strī ca śūdraś ca sakṛt spṛṣṭābhir antataḥ //

hṛt-kaṇṭha-tālugābhis tu yathā-saṃkhyaṃ dvijātayaḥ /
śudhyeran strī ca śūdraś ca sakṛt spṛṣṭābhir antataḥ //

snānam abdaivatair mantrair mārjanaṃ prāṇasaṃyamaḥ /
sūryasya cāpy upasthānaṃ gāyatryāḥ pratyahaṃ japaḥ //

snānam ab-daivatair mantrair mārjanaṃ prāṇa-saṃyamaḥ /
sūryasya ca apy upasthānaṃ gāyatryāḥ pratyahaṃ japaḥ //

gāyatrīṃ śirasā sārdhaṃ japed vyāhṛtipūrvikām /
pratipraṇavasaṃyuktāṃ trir ayaṃ prāṇasaṃyamaḥ //

gāyatrīṃ śirasā sārdhaṃ japed vyāhṛti-pūrvikām /
pratipraṇava-saṃyuktāṃ trir ayaṃ prāṇa-saṃyamaḥ //

prāṇān āyamya saṃprokṣya tṛcenābdaivatena tu /
japann āsīta sāvitrīṃ pratyag ātārakodayāt //

prāṇān āyamya saṃprokṣya tṛcena ab-daivatena tu /
japann āsīta sāvitrīṃ pratyag ā-tāraka-udayāt //

saṃdhyāṃ prāk prātar evaṃ hi tiṣṭhed āsūryadarśanāt /
agnikāryaṃ tataḥ kuryāt saṃdhyayor ubhayor api //

saṃdhyāṃ prāk prātar evaṃ hi tiṣṭhed ā-sūrya-darśanāt /
agni-kāryaṃ tataḥ kuryāt saṃdhyayor ubhayor api //

tato 'bhivādayed vṛddhān asāv aham iti bruvan /
guruṃ caivāpy upāsīta svādhyāyārthaṃ samāhitaḥ //

tato 'bhivādayed vṛddhān asāv aham iti bruvan /
guruṃ caiva apy upāsīta svādhyāya-arthaṃ samāhitaḥ //

āhūtaś cāpy adhīyīta labdhaṃ cāsmai nivedayet /
hitaṃ tasyācaren nityaṃ manovākkāyakarmabhiḥ //

āhūtaś ca apy adhīyīta labdhaṃ ca asmai nivedayet /
hitaṃ tasyā acaren nityaṃ mano-vāk-kāya-karmabhiḥ //

kṛtajñādrohimedhāviśucikalyānasūyakāḥ /
adhyāpyā dharmataḥ sādhu śaktāptajñānavittadāḥ //

kṛtajña-adrohi-medhāviśuci-kalyāna-sūyakāḥ /
adhyāpyā dharmataḥ sādhu śakta-āpta-jñāna-vittadāḥ //

daṇḍājinopavītāni mekhalāṃ caiva dhārayet /
brāhmaṇeṣu cared bhaikṣam anindyeṣv ātmavṛttaye //

daṇḍa-ajina-upavītāni mekhalāṃ caiva dhārayet /
brāhmaṇeṣu cared bhaikṣam anindyeṣv ātma-vṛttaye //

ādimadhyāvasāneṣu bhavacchabdopalakṣitā /
brāhmaṇakṣatriyaviśāṃ bhaikṣacaryā yathākramam //

ādi-madhya-avasāneṣu bhavac-chabda-upalakṣitā /
brāhmaṇa-kṣatriya-viśāṃ bhaikṣa-caryā yathā-kramam //

kṛtāgnikāryo bhuñjīta vāgyato gurvanujñayā /
āpośānakriyāpūrvaṃ satkṛtyānnam akutsayan //

kṛta-agni-kāryo bhuñjīta vāg-yato gurv-anujñayā /
āpośāna-kriyā-pūrvaṃ sat-kṛtya annam akutsayan //

brahmacarye sthito naikam annam adyād anāpadi /
brāhmaṇaḥ kāmam aśnīyāc chrāddhe vratam apīḍayan //

brahma-carye sthito na ekam annam adyād anāpadi /
brāhmaṇaḥ kāmam aśnīyāc chrāddhe vratam apīḍayan //

madhumāṃsāñjanocchiṣṭaśuktastrīprāṇihiṃsanam /
bhāskarālokanāślīlaparivādādi varjayet //

madhu-māṃsa-añjana-ucchiṣṭaśukta-strī-prāṇi-hiṃsanam /
bhāskara-ālokana-aślīlaparivāda-ādi varjayet //

sa gurur yaḥ kriyāḥ kṛtvā vedam asmai prayacchati /
upanīya dadad vedam ācāryaḥ sa udāhṛtaḥ //

sa gurur yaḥ kriyāḥ kṛtvā vedam asmai prayacchati /
upanīya dadad vedam ācāryaḥ sa udāhṛtaḥ //

ekadeśam upādhyāya ṛtvig yajñakṛd ucyate /
ete mānyā yathāpūrvam ebhyo mātā garīyasī //

ekadeśam upādhyāya ṛtvig yajña-kṛd ucyate /
ete mānyā yathā-pūrvam ebhyo mātā garīyasī //

prativedaṃ brahmacaryaṃ dvādaśābdāni pañca vā /
grahaṇāntikam ity eke keśāntaś caiva ṣoḍaśe //

prativedaṃ brahma-caryaṃ dvādaśa-abdāni pañca vā /
grahaṇa-antikam ity eke keśa-antaś caiva ṣoḍaśe //

āṣoḍaśād ādvāviṃśāc caturviṃśāc ca vatsarāt /
brahmakṣatraviśāṃ kālaupanāyanikaḥ paraḥ //

ā-ṣoḍaśād ā-dvāviṃśāc catur-viṃśāc ca vatsarāt /
brahma-kṣatra-viśāṃ kālā aupanāyanikaḥ paraḥ //

ata ūrdhvaṃ patanty ete sarvadharmabahiṣkṛtāḥ /
sāvitrīpatitā vrātyā vrātyastomād ṛte kratoḥ //

ata ūrdhvaṃ patanty ete sarva-dharma-bahiṣ-kṛtāḥ /
sāvitrī-patitā vrātyā vrātya-stomād ṛte kratoḥ //

mātur yad agre jāyante dvitīyaṃ mauñjibandhanāt /
brāhmaṇakṣatriyaviśas tasmād ete dvijāḥ smṛtāḥ //

mātur yad agre jāyante dvitīyaṃ mauñji-bandhanāt /
brāhmaṇa-kṣatriya-viśas tasmād ete dvijāḥ smṛtāḥ //

yajñānāṃ tapasāṃ caiva śubhānāṃ caiva karmaṇām /
veda eva dvijātīnāṃ niḥśreyasakaraḥ paraḥ //

yajñānāṃ tapasāṃ caiva śubhānāṃ caiva karmaṇām /
veda eva dvijātīnāṃ niḥśreyasa-karaḥ paraḥ //

madhunā payasā caiva sa devāṃs tarpayed dvijaḥ /
pitṝn madhughṛtābhyāṃ ca ṛco 'dhīte ca yo 'nvaham //

madhunā payasā caiva sa devāṃs tarpayed dvijaḥ /
pitṝn madhu-ghṛtābhyāṃ ca ṛco 'dhīte ca yo 'nvaham //

yajūṃṣi śaktito 'dhīte yo 'nvahaṃ sa ghṛtāmṛtaiḥ /
prīṇāti devān ājyena madhunā ca pitṝṃs tathā //

yajūṃṣi śaktito 'dhīte yo 'nvahaṃ sa ghṛta-amṛtaiḥ /
prīṇāti devān ājyena madhunā ca pitṝṃs tathā //

sa tu somaghṛtair devāṃs tarpayed yo 'nvahaṃ paṭhet /
sāmāni tṛptiṃ kuryāc ca pitṝṇāṃ madhusarpiṣā //

sa tu soma-ghṛtair devāṃs tarpayed yo 'nvahaṃ paṭhet /
sāmāni tṛptiṃ kuryāc ca pitṝṇāṃ madhu-sarpiṣā //

medasā tarpayed devān atharvāṅgirasaḥ paṭhan /
pitṝṃś ca madhusarpirbhyām anvahaṃ śaktito dvijaḥ //

medasā tarpayed devān atharva-aṅgirasaḥ paṭhan /
pitṝṃś ca madhu-sarpirbhyām anvahaṃ śaktito dvijaḥ //

vākovākyaṃ purāṇaṃ ca nārāśaṃsīś ca gāthikāḥ /
itihāsāṃs tathā vidyāḥ śaktyādhīte hi yo 'nvaham //

vākovākyaṃ purāṇaṃ ca nārāśaṃsīś ca gāthikāḥ /
itihāsāṃs tathā vidyāḥ śaktya ādhīte hi yo 'nvaham //

māṃsakṣīraudanamadhutarpaṇaṃ sa divaukasām /
karoti tṛptiṃ kuryāc ca pitṝṇāṃ madhusarpiṣā //

māṃsa-kṣīra-odana-madhutarpaṇaṃ sa diva-okasām /
karoti tṛptiṃ kuryāc ca pitṝṇāṃ madhu-sarpiṣā //

te tṛptās tarpayanty enaṃ sarvakāmaphalaiḥ śubhaiḥ /
yaṃ yaṃ kratum adhīte ca tasya tasyāpnuyāt phalam //

te tṛptās tarpayanty enaṃ sarva-kāma-phalaiḥ śubhaiḥ /
yaṃ yaṃ kratum adhīte ca tasya tasyā apnuyāt phalam //

trir vittapūrṇapṛthivīdānasya phalam aśnute /
tapasaś ca parasyeha nityaṃ svādhyāyavān dvijaḥ //

trir vitta-pūrṇa-pṛthivīdānasya phalam aśnute /
tapasaś ca parasya iha nityaṃ svādhyāyavān dvijaḥ //

naiṣṭhiko brahmacārī tu vased ācāryasaṃnidhau /
tadabhāve 'sya tanaye patnyāṃ vaiśvānare 'pi vā //

naiṣṭhiko brahma-cārī tu vased ācārya-saṃnidhau /
tad-abhāve 'sya tanaye patnyāṃ vaiśvānare 'pi vā //

anena vidhinā dehaṃ sādayan vijitendriyaḥ /
brahmalokam avāpnoti na cehājāyate punaḥ //

anena vidhinā dehaṃ sādayan vijita-indriyaḥ /
brahma-lokam avāpnoti na ca ihā ajāyate punaḥ //

3. vivāha-prakaraṇam

gurave tu varaṃ dattvā snāyād vā tadanujñayā /
vedaṃ vratāni vā pāraṃ nītvā hy ubhayam eva vā //

gurave tu varaṃ dattvā snāyād vā tad-anujñayā /
vedaṃ vratāni vā pāraṃ nītvā hy ubhayam eva vā //

aviplutabrahmacaryo lakṣaṇyāṃ striyam udvahet /
ananyapūrvikāṃ kāntām asapiṇḍāṃ yavīyasīm //

avipluta-brahma-caryo lakṣaṇyāṃ striyam udvahet /
ananya-pūrvikāṃ kāntām asapiṇḍāṃ yavīyasīm //

arogiṇīṃ bhrātṛmatīm asamānārṣagotrajān /

pañcamāt saptamād ūrdhvaṃ mātṛtaḥ pitṛtas tathā //

arogiṇīṃ bhrātṛmatīm asamāna-ārṣa-gotrajān /

pañcamāt saptamād ūrdhvaṃ mātṛtaḥ pitṛtas tathā //

daśapūruṣavikhyātāc chrotriyāṇāṃ mahākulāt /

sphītād api na saṃcārirogadoṣasamanvitāt //

daśa-pūruṣa-vikhyātāc chrotriyāṇāṃ mahā-kulāt /

sphītād api na saṃcāriroga-doṣa-samanvitāt //

etair eva guṇair yuktaḥ savarṇaḥ śrotriyo varaḥ /
yatnāt parīkṣitaḥ puṃstve yuvā dhīmān janapriyaḥ //

etair eva guṇair yuktaḥ savarṇaḥ śrotriyo varaḥ /
yatnāt parīkṣitaḥ puṃstve yuvā dhīmān jana-priyaḥ //

yad ucyate dvijātīnāṃ śūdrād dāropasaṃgrahaḥ /
naitan mama mataṃ yasmāt tatrāyaṃ jāyate svayam //

yad ucyate dvijātīnāṃ śūdrād dāra-upasaṃgrahaḥ /
na etan mama mataṃ yasmāt tatra ayaṃ jāyate svayam //

tisro varṇānupūrvyeṇa dve tathaikā yathākramam /
brāhmaṇakṣatriyaviśāṃ bhāryā svā śūdrajanmanaḥ //

tisro varṇa-ānupūrvyeṇa dve tatha aikā yathā-kramam /
brāhmaṇa-kṣatriya-viśāṃ bhāryā svā śūdra-janmanaḥ //

brāhmo vivāha āhūya dīyate śaktyalaṃkṛtā /
tajjaḥ punāty ubhayataḥ puruṣān ekaviṃśatim //

brāhmo vivāha āhūya dīyate śakty-alaṃkṛtā /
tajjaḥ punāty ubhayataḥ puruṣān ekaviṃśatim //

yajñastha ṛtvije daiva ādāyārṣas tu godvayam /
caturdaśa prathamajaḥ punāty uttarajaś ca ṣaṭ //

yajñastha ṛtvije daiva ādāyā arṣas tu go-dvayam /
caturdaśa prathamajaḥ punāty uttarajaś ca ṣaṭ //

ity uktvā caratāṃ dharmaṃ saha yā dīyate 'rthine /
sa kāyaḥ pāvayet tajjaḥ ṣaṭ ṣaḍvaṃśyān sahātmanā //

ity uktvā caratāṃ dharmaṃ saha yā dīyate 'rthine /
sa kāyaḥ pāvayet tajjaḥ ṣaṭ ṣaḍ-vaṃśyān sahā atmanā //

āsuro draviṇādānād gāndharvaḥ samayān mithaḥ /
rākṣaso yuddhaharaṇāt paiśācaḥ kanyakāchalāt //

āsuro draviṇa-ādānād gāndharvaḥ samayān mithaḥ /
rākṣaso yuddha-haraṇāt paiśācaḥ kanyakā-chalāt //

pāṇir grāhyaḥ savarṇāsu gṛhṇīyāt kṣatriyā śaram /
vaiśyā pratodam ādadyād vedane tv agrajanmanaḥ //

pāṇir grāhyaḥ savarṇāsu gṛhṇīyāt kṣatriyā śaram /
vaiśyā pratodam ādadyād vedane tv agra-janmanaḥ //

pitā pitāmaho bhrātā sakulyo jananī tathā /
kanyāpradaḥ pūrvanāśe prakṛtisthaḥ paraḥ paraḥ //

pitā pitāmaho bhrātā sakulyo jananī tathā /
kanyā-pradaḥ pūrva-nāśe prakṛtisthaḥ paraḥ paraḥ //

aprayacchan samāpnoti bhrūṇahatyām ṛtāv ṛtau /
gamyaṃ tv abhāve dātṝṇāṃ kanyā kuryāt svayaṃvaram //

aprayacchan samāpnoti bhrūṇa-hatyām ṛtāv ṛtau /
gamyaṃ tv abhāve dātṝṇāṃ kanyā kuryāt svayaṃvaram //

sakṛt pradīyate kanyā haraṃs tāṃ coradaṇḍabhāk /
dattām api haret pūrvāc chreyāṃś ced vara āvrajet //

sakṛt pradīyate kanyā haraṃs tāṃ cora-daṇḍa-bhāk /
dattām api haret pūrvāc chreyāṃś ced vara āvrajet //

anākhyāya dadad doṣaṃ daṇḍya uttamasāhasam /
aduṣṭāṃ tu tyajan daṇḍyo dūṣayaṃs tu mṛṣā śatam //

anākhyāya dadad doṣaṃ daṇḍya uttama-sāhasam /
aduṣṭāṃ tu tyajan daṇḍyo dūṣayaṃs tu mṛṣā śatam //

akṣatā ca kṣatā caiva punarbhūḥ saṃskṛtā punaḥ /
svairiṇī yā patiṃ hitvā savarṇaṃ kāmataḥ śrayet //

akṣatā ca kṣatā caiva punar-bhūḥ saṃskṛtā punaḥ /
svairiṇī yā patiṃ hitvā savarṇaṃ kāmataḥ śrayet //

aputrāṃ gurvanujñāto devaraḥ putrakāmyayā /
sapiṇḍo vā sagotro vā ghṛtābhyakta ṛtāv iyāt //

aputrāṃ gurv-anujñāto devaraḥ putra-kāmyayā /
sapiṇḍo vā sagotro vā ghṛta-abhyakta ṛtāv iyāt //

āgarbhasaṃbhavād gacchet patitas tv anyathā bhavet /
anena vidhinā jātaḥ kṣetrajo 'sya bhavet sutaḥ //

ā-garbha-saṃbhavād gacchet patitas tv anyathā bhavet /
anena vidhinā jātaḥ kṣetrajo 'sya bhavet sutaḥ //

hṛtādhikārāṃ malināṃ piṇḍamātropajīvinām /
paribhūtām adhaḥśayyāṃ vāsayed vyabhicāriṇīm //

hṛta-adhikārāṃ malināṃ piṇḍa-mātra-upajīvinām /
paribhūtām adhaḥ-śayyāṃ vāsayed vyabhicāriṇīm //

somaḥ śaucaṃ dadāv āsāṃ gandharvaś ca śubhāṃ giram /
pāvakaḥ sarvamedhyatvaṃ medhyā vai yoṣito hy ataḥ //

somaḥ śaucaṃ dadāv āsāṃ gandharvaś ca śubhāṃ giram /
pāvakaḥ sarva-medhyatvaṃ medhyā vai yoṣito hy ataḥ //

vyabhicārād ṛtau śuddhir garbhe tyāgo vidhīyate /
garbhabhartṛvadhādau ca tathā mahati pātake //

vyabhicārād ṛtau śuddhir garbhe tyāgo vidhīyate /
garbha-bhartṛ-vadha-ādau ca tathā mahati pātake //

surāpī vyādhitā dhūrtā vandhyārthaghny apriyaṃvadā /
strīprasūś cādhivettavyā puruṣadveṣiṇī tathā //

surāpī vyādhitā dhūrtā vandhya ārthaghny apriyaṃ-vadā /
strī-prasūś ca adhivettavyā puruṣa-dveṣiṇī tathā //

adhivinnā tu bhartavyā mahad eno 'nyathā bhavet /
yatrānukūlyaṃ daṃpatyos trivargas tatra vardhate //

adhivinnā tu bhartavyā mahad eno 'nyathā bhavet /
yatrā anukūlyaṃ daṃpatyos trivargas tatra vardhate //

mṛte jīvati vā patyau yā nānyam upagacchati /
seha kīrtim avāpnoti modate comayā saha //

mṛte jīvati vā patyau yā na anyam upagacchati /
sa īha kīrtim avāpnoti modate ca umayā saha //

ājñāsaṃpādinīṃ dakṣāṃ vīrasūṃ priyavādinīm /
tyajan dāpyas tṛtīyāṃśam adravyo bharaṇaṃ striyāḥ //

ājñā-saṃpādinīṃ dakṣāṃ vīrasūṃ priya-vādinīm /
tyajan dāpyas tṛtīya-aṃśam adravyo bharaṇaṃ striyāḥ //

strībhir bhartṛvacaḥ kāryam eṣa dharmaḥ paraḥ striyāḥ /
āśuddheḥ saṃpratīkṣyo hi mahāpātakadūṣitaḥ //

strībhir bhartṛ-vacaḥ kāryam eṣa dharmaḥ paraḥ striyāḥ /
ā-śuddheḥ saṃpratīkṣyo hi mahā-pātaka-dūṣitaḥ //

lokānantyaṃ divaḥ prāptiḥ putrapautraprapautrakaiḥ /
yasmāt tasmāt striyaḥ sevyāḥ kartavyāś ca surakṣitāḥ //

loka-ānantyaṃ divaḥ prāptiḥ putra-pautra-prapautrakaiḥ /
yasmāt tasmāt striyaḥ sevyāḥ kartavyāś ca su-rakṣitāḥ //

ṣoḍaśartuniśāḥ strīṇāṃ tasmin yugmāsu saṃviśet /
brahmacāry eva parvāṇy ādyāś catasras tu varjayet //

ṣoḍaśartu-niśāḥ strīṇāṃ tasmin yugmāsu saṃviśet /
brahma-cāry eva parvāṇy ādyāś catasras tu varjayet //

evaṃ gacchan striyaṃ kṣāmāṃ maghāṃ mūlaṃ ca varjayet /
sustha indau sakṛt putraṃ lakṣaṇyaṃ janayet pumān //

evaṃ gacchan striyaṃ kṣāmāṃ maghāṃ mūlaṃ ca varjayet /
sustha indau sakṛt putraṃ lakṣaṇyaṃ janayet pumān //

yathākāmī bhaved vāpi strīṇāṃ varam anusmaran /
svadāranirataś caiva striyo rakṣyā yataḥ smṛtāḥ //

yathā-kāmī bhaved va āpi strīṇāṃ varam anusmaran /
sva-dāra-nirataś caiva striyo rakṣyā yataḥ smṛtāḥ //

bhartṛbhrātṛpitṛjñātiśvaśrūśvaśuradevaraiḥ /
bandhubhiś ca striyaḥ pūjyā bhūṣaṇācchādanāśanaiḥ //

bhartṛ-bhrātṛ-pitṛ-jñātiśvaśrū-śvaśura-devaraiḥ /
bandhubhiś ca striyaḥ pūjyā bhūṣaṇa-ācchādana-aśanaiḥ //

saṃyatopaskarā dakṣā hṛṣṭā vyayaparāṅmukhī /
kuryāc chvaśurayoḥ pādavandanaṃ bhartṛtatparā //

saṃyata-upaskarā dakṣā hṛṣṭā vyaya-parāṅ-mukhī /
kuryāc chvaśurayoḥ pādavandanaṃ bhartṛ-tat-parā //

krīḍāṃ śarīrasaṃskāraṃ samājotsavadarśanam /
hāsyaṃ paragṛhe yānaṃ tyajet proṣitabhartṛkā //

krīḍāṃ śarīra-saṃskāraṃ samāja-utsava-darśanam /
hāsyaṃ para-gṛhe yānaṃ tyajet proṣita-bhartṛkā //

rakṣet kanyāṃ pitā vinnāṃ patiḥ putrās tu vārdhake /
abhāve jñātayas teṣāṃ na svātantryaṃ kvacit striyāḥ //

rakṣet kanyāṃ pitā vinnāṃ patiḥ putrās tu vārdhake /
abhāve jñātayas teṣāṃ na svātantryaṃ kvacit striyāḥ //

pitṛmātṛsutabhrātṛśvaśrūśvaśuramātulaiḥ /
hīnā na syād vinā bhartrā garhaṇīyānyathā bhavet //

pitṛ-mātṛ-suta-bhrātṛśvaśrū-śvaśura-mātulaiḥ /
hīnā na syād vinā bhartrā garhaṇīya ānyathā bhavet //

patipriyahite yuktā svācārā vijitendriyā /
seha kīrtim avāpnoti pretya cānuttamāṃ gatim //

pati-priya-hite yuktā sva-ācārā vijita-indriyā /
sa īha kīrtim avāpnoti pretya ca anuttamāṃ gatim //

satyām anyāṃ savarṇāyāṃ dharmakāryaṃ na kārayet /
savarṇāsu vidhau dharmye jyeṣṭhayā na vinetarā //

satyām anyāṃ savarṇāyāṃ dharma-kāryaṃ na kārayet /
savarṇāsu vidhau dharmye jyeṣṭhayā na vina ītarā //

dāhayitvāgnihotreṇa striyaṃ vṛttavatīṃ patiḥ /
āhared vidhivad dārān agnīṃś caivāvilambayan //

dāhayitva āgni-hotreṇa striyaṃ vṛttavatīṃ patiḥ /
āhared vidhivad dārān agnīṃś caiva avilambayan //

4. varṇa-jāti-viveka-prakaraṇam

savarṇebhyaḥ savarṇāsu jāyante hi sajātayaḥ /
anindyeṣu vivāheṣu putrāḥ saṃtānavardhanāḥ //

savarṇebhyaḥ savarṇāsu jāyante hi sajātayaḥ /
anindyeṣu vivāheṣu putrāḥ saṃtāna-vardhanāḥ //

viprān mūrdhāvasikto hi kṣatriyāyāṃ viśaḥ striyām /
ambaṣṭhaḥ śūdryāṃ niṣādo jātaḥ pāraśavo 'pi vā //

viprān mūrdha-avasikto hi kṣatriyāyāṃ viśaḥ striyām /
ambaṣṭhaḥ śūdryāṃ niṣādo jātaḥ pāraśavo 'pi vā //

vaiśyāśūdryos tu rājanyān māhiṣyograu sutau smṛtau /
vaiśyāt tu karaṇaḥ śūdryāṃ vinnāsv eṣa vidhiḥ smṛtaḥ //

vaiśyā-śūdryos tu rājanyān māhiṣya-ugrau sutau smṛtau /
vaiśyāt tu karaṇaḥ śūdryāṃ vinnāsv eṣa vidhiḥ smṛtaḥ //

brāhmaṇyāṃ kṣatriyāt sūto vaiśyād vaidehakas tathā /
śūdrāj jātas tu caṇḍālaḥ sarvadharmabahiṣkṛtaḥ //

brāhmaṇyāṃ kṣatriyāt sūto vaiśyād vaidehakas tathā /
śūdrāj jātas tu caṇḍālaḥ sarva-dharma-bahiṣ-kṛtaḥ //

kṣatriyā māgadhaṃ vaiśyāc chūdrāt kṣattāram eva ca /
śūdrād āyogavaṃ vaiśyā janayāmāsa vai sutam //

kṣatriyā māgadhaṃ vaiśyāc chūdrāt kṣattāram eva ca /
śūdrād āyogavaṃ vaiśyā janayām-āsa vai sutam //

māhiṣyeṇa karaṇyāṃ tu rathakāraḥ prajāyate /
asatsantas tu vijñeyāḥ pratilomānulomajāḥ //

māhiṣyeṇa karaṇyāṃ tu ratha-kāraḥ prajāyate /
asat-santas tu vijñeyāḥ pratiloma-anulomajāḥ //

jātyutkarṣo yuge jñeyaḥ saptame pañcame 'pi vā /
vyatyaye karmaṇāṃ sāmyaṃ pūrvavac cādharottaram //

jāty-utkarṣo yuge jñeyaḥ saptame pañcame 'pi vā /
vyatyaye karmaṇāṃ sāmyaṃ pūrvavac ca adhara-uttaram //

5. gṛhastha-dharma-prakaraṇam

karma smārtaṃ vivāhāgnau kurvīta pratyahaṃ gṛhī /
dāyakālāhṛte vāpi śrautaṃ vaitānikāgniṣu //

karma smārtaṃ vivāha-agnau kurvīta pratyahaṃ gṛhī /
dāya-kāla-āhṛte va āpi śrautaṃ vaitānika-agniṣu //

śarīracintāṃ nirvartya kṛtaśaucavidhir dvijaḥ /
prātaḥsaṃdhyām upāsīta dantadhāvanapūrvakam //

śarīra-cintāṃ nirvartya kṛta-śauca-vidhir dvijaḥ /
prātaḥ-saṃdhyām upāsīta danta-dhāvana-pūrvakam //

hutvāgnīn sūryadaivatyān japen mantrān samāhitaḥ /
vedārthān adhigacchec ca śāstrāṇi vividhāni ca //

hutva āgnīn sūrya-daivatyān japen mantrān samāhitaḥ /
veda-arthān adhigacchec ca śāstrāṇi vividhāni ca //

upeyād īśvaraṃ caiva yogakṣemārthasiddhaye /
snātvā devān pitṝṃś caiva tarpayed arcayet tathā //

upeyād īśvaraṃ caiva yoga-kṣema-artha-siddhaye /
snātvā devān pitṝṃś caiva tarpayed arcayet tathā //

vedātharvapurāṇāni setihāsāni śaktitaḥ /
japayajñaprasiddhyarthaṃ vidyāṃ cādhyātmikīṃ japet //

veda-atharva-purāṇāni sa-itihāsāni śaktitaḥ /
japa-yajña-prasiddhy-arthaṃ vidyāṃ cā adhyātmikīṃ japet //

balikarmasvadhāhomasvādhyāyātithisatkriyāḥ /
bhūtapitramarabrahmamanuṣyāṇāṃ mahāmakhāḥ //

bali-karma-svadhā-homasvādhyāya-atithi-satkriyāḥ /
bhūta-pitr-amara-brahmamanuṣyāṇāṃ mahā-makhāḥ //

devebhyaś ca hutād annāc cheṣād bhūtabaliṃ haret /
annaṃ bhūmau śvacāṇḍālavāyasebhyaś ca nikṣipet //

devebhyaś ca hutād annāc cheṣād bhūta-baliṃ haret /
annaṃ bhūmau śva-cāṇḍālavāyasebhyaś ca nikṣipet //

annaṃ pitṛmanuṣyebhyo deyam apy anvahaṃ jalam /
svādhyāyaṃ satataṃ kuryān na paced annam ātmane //

annaṃ pitṛ-manuṣyebhyo deyam apy anvahaṃ jalam /
svādhyāyaṃ satataṃ kuryān na paced annam ātmane //

bālasvavāsinīvṛddhagarbhiṇyāturakanyakāḥ /
saṃbhojyātithibhṛtyāṃś ca daṃpatyoḥ śeṣabhojanam //

bāla-sva-vāsinī-vṛddhagarbhiṇy-ātura-kanyakāḥ /
saṃbhojya atithi-bhṛtyāṃś ca daṃpatyoḥ śeṣa-bhojanam //

āpośanenopariṣṭād adhastād aśnatā tathā /
anagnam amṛtaṃ caiva kāryam annaṃ dvijanmanā //

āpośanena upariṣṭād adhastād aśnatā tathā /
anagnam amṛtaṃ caiva kāryam annaṃ dvijanmanā //

atithitvena varṇānāṃ deyaṃ śaktyānupūrvaśaḥ /
apraṇodyo 'tithiḥ sāyam api vāgbhūtṛṇodakaiḥ //

atithitvena varṇānāṃ deyaṃ śaktya ānupūrvaśaḥ /
apraṇodyo 'tithiḥ sāyam api vāg-bhū-tṛṇa-udakaiḥ //

satkṛtya bhikṣave bhikṣā dātavyā savratāya ca /
bhojayec cāgatān kāle sakhisaṃbandhibāndhavān //

sat-kṛtya bhikṣave bhikṣā dātavyā sa-vratāya ca /
bhojayec cā agatān kāle sakhi-saṃbandhi-bāndhavān //

mahokṣaṃ vā mahājaṃ vā śrotriyāyopakalpayet /
satkriyānvāsanaṃ svādu bhojanaṃ sūnṛtaṃ vacaḥ //

mahā-ukṣaṃ vā mahājaṃ vā śrotriyāya upakalpayet /
satkriya ānvāsanaṃ svādu bhojanaṃ sūnṛtaṃ vacaḥ //

pratisaṃvatsaraṃ tv arghyāḥ snātakācāryapārthivāḥ /
priyo vivāhyaś ca tathā yajñaṃ praty ṛtvijaḥ punaḥ //

pratisaṃvatsaraṃ tv arghyāḥ snātaka-ācārya-pārthivāḥ /
priyo vivāhyaś ca tathā yajñaṃ praty ṛtvijaḥ punaḥ //

adhvanīno 'tithir jñeyaḥ śrotriyo vedapāragaḥ /
mānyāv etau gṛhasthasya brahmalokam abhīpsataḥ //

adhvanīno 'tithir jñeyaḥ śrotriyo veda-pāragaḥ /
mānyāv etau gṛhasthasya brahma-lokam abhīpsataḥ //

parapākarucir na syād anindyāmantraṇād ṛte /
vākpāṇipādacāpalyaṃ varjayec cātibhojanam //

para-pāka-rucir na syād anindya-āmantraṇād ṛte /
vāk-pāṇi-pāda-cāpalyaṃ varjayec ca ati-bhojanam //

atithiṃ śrotriyaṃ tṛptam āsīmantam anuvrajet /
ahaḥśeṣaṃ sahāsīta śiṣṭair iṣṭaiś ca bandhubhiḥ //

atithiṃ śrotriyaṃ tṛptam ā-sīmantam anuvrajet /
ahaḥ-śeṣaṃ sahā asīta śiṣṭair iṣṭaiś ca bandhubhiḥ //

upāsya paścimāṃ saṃdhyāṃ hutvāgnīṃs tān upāsya ca /
bhṛtyaiḥ parivṛto bhuktvā nātitṛptyātha saṃviśet //

upāsya paścimāṃ saṃdhyāṃ hutva āgnīṃs tān upāsya ca /
bhṛtyaiḥ parivṛto bhuktvā na atitṛptya ātha saṃviśet //

brāhme muhūrte cotthāya cintayed ātmano hitam /
dharmārthakāmān sve kāle yathāśakti na hāpayet //

brāhme muhūrte ca utthāya cintayed ātmano hitam /
dharma-artha-kāmān sve kāle yathā-śakti na hāpayet //

vidyākarmavayobandhuvittair mānyā yathākramam /
etaiḥ prabhūtaiḥ śūdro 'pi vārdhake mānam arhati //

vidyā-karma-vayo-bandhuvittair mānyā yathā-kramam /
etaiḥ prabhūtaiḥ śūdro 'pi vārdhake mānam arhati //

vṛddhabhārinṛpasnātastrīrogivaracakriṇām /
panthā deyo nṛpas teṣāṃ mānyaḥ snātaś ca bhūpateḥ //

vṛddha-bhāri-nṛpa-snātastrī-rogi-vara-cakriṇām /
panthā deyo nṛpas teṣāṃ mānyaḥ snātaś ca bhūpateḥ //

ijyādhyayanadānāni vaiśyasya kṣatriyasya ca /
pratigraho 'dhiko vipre yājanādhyāpane tathā //

ijyā-adhyayana-dānāni vaiśyasya kṣatriyasya ca /
pratigraho 'dhiko vipre yājana-adhyāpane tathā //

pradhānaṃ kṣatriye karma prajānāṃ paripālanam /
kusīdakṛṣivāṇijyapāśupālyaṃ viśaḥ smṛtam //

pradhānaṃ kṣatriye karma prajānāṃ paripālanam /
kusīda-kṛṣi-vāṇijyapāśupālyaṃ viśaḥ smṛtam //

śūdrasya dvijaśuśrūṣā tayājīvan vaṇig bhavet /
śilpair vā vividhair jīved dvijātihitam ācaran //

śūdrasya dvija-śuśrūṣā taya ājīvan vaṇig bhavet /
śilpair vā vividhair jīved dvijāti-hitam ācaran //

bhāryāratiḥ śucir bhṛtyabhartā śrāddhakriyārataḥ /
namaskāreṇa mantreṇa pañcayajñān na hāpayet //

bhāryā-ratiḥ śucir bhṛtyabhartā śrāddha-kriyā-rataḥ /
namas-kāreṇa mantreṇa pañca-yajñān na hāpayet //

ahiṃsā satyam asteyaṃ śaucam indriyanigrahaḥ /
dānaṃ damo dayā kṣāntiḥ sarveṣāṃ dharmasādhanam //

ahiṃsā satyam asteyaṃ śaucam indriya-nigrahaḥ /
dānaṃ damo dayā kṣāntiḥ sarveṣāṃ dharma-sādhanam //

vayobuddhyarthavāgveṣaśrutābhijanakarmaṇām /
ācaret sadṛśīṃ vṛttim ajihmām aśaṭhāṃ tathā //

vayo-buddhy-artha-vāg-veṣaśruta-abhijana-karmaṇām /
ācaret sadṛśīṃ vṛttim ajihmām aśaṭhāṃ tathā //

traivārṣikādhikānno yaḥ sa hi somaṃ pibed dvijaḥ /
prāksaumikīḥ kriyāḥ kuryād yasyānnaṃ vārṣikaṃ bhavet //

traivārṣika-adhika-anno yaḥ sa hi somaṃ pibed dvijaḥ /
prāk-saumikīḥ kriyāḥ kuryād yasya annaṃ vārṣikaṃ bhavet //

pratisaṃvatsaraṃ somaḥ paśuḥ pratyayanaṃ tathā /
kartavyāgrayaṇeṣṭiś ca cāturmāsyāni caiva hi //

pratisaṃvatsaraṃ somaḥ paśuḥ pratyayanaṃ tathā /
kartavyā āgrayaṇa-iṣṭiś ca cāturmāsyāni caiva hi //

eṣām asaṃbhave kuryād iṣṭiṃ vaiśvānarīṃ dvijaḥ /
hīnakalpaṃ na kurvīta sati dravye phalapradam //

eṣām asaṃbhave kuryād iṣṭiṃ vaiśvānarīṃ dvijaḥ /
hīna-kalpaṃ na kurvīta sati dravye phala-pradam //

cāṇḍālo jāyate yajñakaraṇāc chūdrabhikṣitāt /
yajñārthaṃ labdham adadad bhāsaḥ kāko 'pi vā bhavet //

cāṇḍālo jāyate yajñakaraṇāc chūdra-bhikṣitāt /
yajña-arthaṃ labdham adadad bhāsaḥ kāko 'pi vā bhavet //

kuśūlakumbhīdhānyo vā tryāhiko 'śvastano 'pi vā /
jīved vāpi śiloñchena śreyān eṣāṃ paraḥ paraḥ //

kuśūla-kumbhī-dhānyo vā tryāhiko 'śvastano 'pi vā /
jīved va āpi śila-uñchena śreyān eṣāṃ paraḥ paraḥ //

6. snātaka-dharma-prakaraṇam

na svādhyāyavirodhyartham īheta na yatas tataḥ /
na viruddhaprasaṅgena saṃtoṣī ca bhavet sadā //

na svādhyāya-virodhy-artham īheta na yatas tataḥ /
na viruddha-prasaṅgena saṃtoṣī ca bhavet sadā //

rājāntevāsiyājyebhyaḥ sīdann icched dhanaṃ kṣudhā /
dambhihaitukapākhaṇḍibakavṛttīṃś ca varjayet //

rāja-antevāsi-yājyebhyaḥ sīdann icched dhanaṃ kṣudhā /
dambhi-haituka-pākhaṇḍibaka-vṛttīṃś ca varjayet //

śuklāmbaradharo nīcakeśaśmaśrunakhaḥ śuciḥ /
na bhāryādarśane 'śnīyān naikavāsā na saṃsthitaḥ //

śukla-ambara-dharo nīcakeśa-śmaśru-nakhaḥ śuciḥ /
na bhāryā-darśane 'śnīyān na eka-vāsā na saṃsthitaḥ //

na saṃśayaṃ prapadyeta nākasmād apriyaṃ vadet /
nāhitaṃ nānṛtaṃ caiva na stenaḥ syān na vārdhuṣī //

na saṃśayaṃ prapadyeta na akasmād apriyaṃ vadet /
na ahitaṃ na anṛtaṃ caiva na stenaḥ syān na vārdhuṣī //

dākṣāyaṇī brahmasūtrī veṇumān sakamaṇḍaluḥ /
kuryāt pradakṣiṇaṃ devamṛdgovipravanaspatīn //

dākṣāyaṇī brahma-sūtrī veṇumān sa-kamaṇḍaluḥ /
kuryāt pradakṣiṇaṃ devamṛd-go-vipra-vanaspatīn //

na tu mehen nadīchāyāvartmagoṣṭhāmbubhasmasu /
na pratyagnyarkagosomasaṃdhyāmbustrīdvijanmanaḥ //

na tu mehen nadī-chāyāvartma-goṣṭha-ambu-bhasmasu /
na pratyagny-arka-go-somasaṃdhyā-ambu-strī-dvijanmanaḥ //

nekṣetārkaṃ na nagnāṃ strīṃ na ca saṃsṛṣṭamaithunām /
na ca mūtraṃ purīṣaṃ vā nāśucī rāhutārakāḥ //

nā ikṣeta arkaṃ na nagnāṃ strīṃ na ca saṃsṛṣṭa-maithunām /
na ca mūtraṃ purīṣaṃ vā na aśucī rāhu-tārakāḥ //

ayaṃ me vajra ity evaṃ sarvaṃ mantram udīrayet /
varṣaty aprāvṛto gacchet svapet pratyakśirā na ca //

ayaṃ me vajra ity evaṃ sarvaṃ mantram udīrayet /
varṣaty aprāvṛto gacchet svapet pratyak-śirā na ca //

ṣṭhīvanāsṛkśakṛnmūtraretāṃsy apsu na nikṣipet /
pādau pratāpayen nāgnau na cainam abhilaṅghayet //

ṣṭhīvana-asṛk-śakṛn-mūtraretāṃsy apsu na nikṣipet /
pādau pratāpayen na agnau na ca enam abhilaṅghayet //

jalaṃ piben nāñjalinā na śayānaṃ prabodhayet /
nākṣaiḥ krīḍen na dharmaghnair vyādhitair vā na saṃviśet //

jalaṃ piben na añjalinā na śayānaṃ prabodhayet /
na akṣaiḥ krīḍen na dharmaghnair vyādhitair vā na saṃviśet //

viruddhaṃ varjayet karma pretadhūmaṃ nadītaram /
keśabhasmatuṣāṅgārakapāleṣu ca saṃsthitim //

viruddhaṃ varjayet karma preta-dhūmaṃ nadī-taram /
keśa-bhasma-tuṣa-aṅgārakapāleṣu ca saṃsthitim //

nācakṣīta dhayantīṃ gāṃ nādvāreṇa viśet kvacit /
na rājñaḥ pratigṛhṇīyāl lubdhasyocchāstravartinaḥ //

nā acakṣīta dhayantīṃ gāṃ na advāreṇa viśet kvacit /
na rājñaḥ pratigṛhṇīyāl lubdhasya ucchāstra-vartinaḥ //

pratigrahe sūnicakridhvajiveśyānarādhipāḥ /
duṣṭā daśaguṇaṃ pūrvāt pūrvād ete yathākramam //

pratigrahe sūni-cakridhvaji-veśyā-nara-adhipāḥ /
duṣṭā daśa-guṇaṃ pūrvāt pūrvād ete yathā-kramam //

adhyāyānām upākarma śrāvaṇyāṃ śravaṇena vā /
hastenauṣadhibhāve vā pañcamyāṃ śrāvaṇasya tu //

adhyāyānām upākarma śrāvaṇyāṃ śravaṇena vā /
hastena oṣadhi-bhāve vā pañcamyāṃ śrāvaṇasya tu //

pauṣamāsasya rohiṇyām aṣṭakāyām athāpi vā /
jalānte chandasāṃ kuryād utsargaṃ vidhivad bahiḥ //

pauṣa-māsasya rohiṇyām aṣṭakāyām atha api vā /
jala-ante chandasāṃ kuryād utsargaṃ vidhivad bahiḥ //

tryahaṃ preteṣv anadhyāyaḥ śiṣyartviggurubandhuṣu /
upākarmaṇi cotsarge svaśākhāśrotriye tathā //

tryahaṃ preteṣv anadhyāyaḥ śiṣyartvig-guru-bandhuṣu /
upākarmaṇi ca utsarge sva-śākhā-śrotriye tathā //

saṃdhyāgarjitanirghātabhūkaṃpolkānipātane /
samāpya vedaṃ dyuniśam āraṇyakam adhītya ca //

saṃdhyā-garjita-nirghātabhū-kaṃpa-ulkā-nipātane /
samāpya vedaṃ dyu-niśam āraṇyakam adhītya ca //

pañcadaśyāṃ caturdaśyām aṣṭamyāṃ rāhusūtake /
ṛtusaṃdhiṣu bhuktvā vā śrāddhikaṃ pratigṛhya ca //

pañcadaśyāṃ caturdaśyām aṣṭamyāṃ rāhu-sūtake /
ṛtu-saṃdhiṣu bhuktvā vā śrāddhikaṃ pratigṛhya ca //

paśumaṇḍūkanakulaśvāhimārjāramūṣakaiḥ /
kṛte 'nantare tv ahorātraṃ śakrapāte tathocchraye //

paśu-maṇḍūka-nakulaśva-ahi-mārjāra-mūṣakaiḥ /
kṛte 'nantare tv ahorātraṃ śakra-pāte tatha ūcchraye //

śvakroṣṭṛgardabholūkasāmabāṇārtaniḥsvane /
amedhyaśavaśūdrāntyaśmaśānapatitāntike //

śva-kroṣṭṛ-gardabha-ulūkasāma-bāṇa-ārta-niḥsvane /
amedhya-śava-śūdra-antyaśmaśāna-patita-antike //

deśe 'śucāv ātmani ca vidyutstanitasaṃplave /
bhuktvārdrapāṇir ambho 'ntar ardharātre 'timārute //

deśe 'śucāv ātmani ca vidyut-stanita-saṃplave /
bhuktvā ārdra-pāṇir ambho 'ntar ardha-rātre 'ti-mārute //

pāṃsupravarṣe digdāhe saṃdhyānīhārabhītiṣu /
dhāvataḥ pūtigandhe ca śiṣṭe ca gṛham āgate //

pāṃsu-pravarṣe dig-dāhe saṃdhyā-nīhāra-bhītiṣu /
dhāvataḥ pūti-gandhe ca śiṣṭe ca gṛham āgate //

kharoṣṭrayānahastyaśvanauvṛkṣeriṇarohaṇe /
saptatriṃśadanadhyāyān etāṃs tātkālikān viduḥ //

khara-uṣṭra-yāna-hasty-aśvanau-vṛkṣa-iriṇa-rohaṇe /
sapta-triṃśad-anadhyāyān etāṃs tātkālikān viduḥ //

devartviksnātakācāryarājñāṃ chāyāṃ parastriyāḥ /
nākrāmed raktaviṇmūtraṣṭhīvanodvartanādi ca //

devartvik-snātaka-ācāryarājñāṃ chāyāṃ para-striyāḥ /
nā akrāmed rakta-viṇ-mūtraṣṭhīvana-udvartana-ādi ca //

viprāhikṣatriyātmāno nāvajñeyāḥ kadācana /
āmṛtyoḥ śriyam ākāṅkṣen na kaṃcin marmaṇi spṛśet //

vipra-ahi-kṣatriya-ātmāno na avajñeyāḥ kadācana /
ā-mṛtyoḥ śriyam ākāṅkṣen na kaṃcin marmaṇi spṛśet //

dūrād ucchiṣṭaviṇmūtrapādāmbhāṃsi samutsṛjet /
śrutismṛtyuditaṃ samyaṅ nityam ācāram ācaret //

dūrād ucchiṣṭa-viṇ-mūtrapāda-ambhāṃsi samutsṛjet /
śruti-smṛty-uditaṃ samyaṅ nityam ācāram ācaret //

gobrāhmaṇānalānnāni noccchiṣṭo na padā spṛśet /
na nindātāḍane kuryāt putraṃ śiṣyaṃ ca tāḍayet //

go-brāhmaṇa-anala-annāni na uccchiṣṭo na padā spṛśet /
na nindā-tāḍane kuryāt putraṃ śiṣyaṃ ca tāḍayet //

karmaṇā manasā vācā yatnād dharmaṃ samācaret /
asvargyaṃ lokavidviṣṭaṃ dharmyam apy ācaren na tu //

karmaṇā manasā vācā yatnād dharmaṃ samācaret /
asvargyaṃ loka-vidviṣṭaṃ dharmyam apy ācaren na tu //

mātṛpitratithibhrātṛjāmisaṃbandhimātulaiḥ /
vṛddhabālāturācāryavaidyasaṃśritabāndhavaiḥ //

mātṛ-pitr-atithi-bhrātṛjāmi-saṃbandhi-mātulaiḥ /
vṛddha-bāla-ātura-ācāryavaidya-saṃśrita-bāndhavaiḥ //

ṛtvikpurohitāpatyabhāryādāsasanābhibhiḥ /
vivādaṃ varjayitvā tu sarvāṃl lokāñ jayed gṛhī //

ṛtvik-purohita-apatyabhāryā-dāsa-sanābhibhiḥ /
vivādaṃ varjayitvā tu sarvāṃl lokāñ jayed gṛhī //

pañca piṇḍān anuddhṛtya na snāyāt paravāriṣu /
snāyān nadīdevakhātahradaprasravaṇeṣu ca //

pañca piṇḍān anuddhṛtya na snāyāt para-vāriṣu /
snāyān nadī-deva-khātahrada-prasravaṇeṣu ca //

paraśayyāsanodyānagṛhayānāni varjayet /
adattāny agnihīnasya nānnam adyād anāpadi //

para-śayyā-āsana-udyānagṛha-yānāni varjayet /
adattāny agni-hīnasya na annam adyād anāpadi //

kadaryabaddhacaurāṇāṃ klībaraṅgāvatāriṇām /
vaiṇābhiśastavārdhuṣyagaṇikāgaṇadīkṣiṇām //

kadarya-baddha-caurāṇāṃ klība-raṅga-avatāriṇām /
vaiṇa-abhiśasta-vārdhuṣyagaṇikā-gaṇa-dīkṣiṇām //

cikitsakāturakruddhapuṃścalīmattavidviṣām /
krūrograpatitavrātyadāmbhikocchiṣṭabhojinām //

cikitsaka-ātura-kruddhapuṃścalī-matta-vidviṣām /
krūra-ugra-patita-vrātyadāmbhika-ucchiṣṭa-bhojinām //

avīrāstrīsvarṇakārastrījitagrāmayājinām /
śastravikrayikarmāratantuvāyaśvavṛttinām //

avīrā-strī-svarṇa-kārastrī-jita-grāma-yājinām /
śastra-vikrayi-karmāratantu-vāya-śva-vṛttinām //

nṛśaṃsarājarajakakṛtaghnavadhajīvinām /
cailadhāvasurājīvasahopapativeśmanām //

nṛśaṃsa-rāja-rajakakṛtaghna-vadha-jīvinām /
caila-dhāva-surā-jīvasaha-upapati-veśmanām //

piśunānṛtinoś caiva tathā cākrikabandinām /
eṣām annaṃ na bhoktavyaṃ somavikrayiṇas tathā //

piśuna-anṛtinoś caiva tathā cākrika-bandinām /
eṣām annaṃ na bhoktavyaṃ soma-vikrayiṇas tathā //

śūdreṣu dāsagopālakulamitrārdhasīriṇaḥ /
bhojyānnāḥ nāpitaś caiva yaś cātmānaṃ nivedayet //

śūdreṣu dāsa-go-pālakula-mitra-ardha-sīriṇaḥ /
bhojya-annāḥ nāpitaś caiva yaś cā atmānaṃ nivedayet //

7. bhakṣyā1bhakṣya-prakaraṇam

anarcitaṃ vṛthāmāṃsaṃ keśakīṭasamanvitam /
śuktaṃ paryuṣitocchiṣṭaṃ śvaspṛṣṭaṃ patitekṣitam //

anarcitaṃ vṛthā-māṃsaṃ keśa-kīṭa-samanvitam /
śuktaṃ paryuṣita-ucchiṣṭaṃ śva-spṛṣṭaṃ patita-īkṣitam //

udakyāspṛṣṭasaṃghuṣṭaṃ paryāyānnaṃ ca varjayet /
goghrātaṃ śakunocchiṣṭaṃ padā spṛṣṭaṃ ca kāmataḥ //

udakyā-spṛṣṭa-saṃghuṣṭaṃ paryāya-annaṃ ca varjayet /
go-ghrātaṃ śakuna-ucchiṣṭaṃ padā spṛṣṭaṃ ca kāmataḥ //

annaṃ paryuṣitaṃ bhojyaṃ snehāktaṃ cirasaṃsthitam /
asnehā api godhūmayavagorasavikriyāḥ //

annaṃ paryuṣitaṃ bhojyaṃ sneha-aktaṃ cira-saṃsthitam /
asnehā api go-dhūmayava-go-rasa-vikriyāḥ //

saṃdhinyanirdaśāvatsāgopayaḥ parivarjayet /
auṣṭram aikaśaphaṃ straiṇam āraṇyakam athāvikam //

saṃdhiny-anirdaśā-vatsāgo-payaḥ parivarjayet /
auṣṭram aikaśaphaṃ straiṇam āraṇyakam atha avikam //

devatārthaṃ haviḥ śigruṃ lohitān vraścanāṃs tathā /
anupākṛtamāṃsāni viḍjāni kavakāni ca //

devatā-arthaṃ haviḥ śigruṃ lohitān vraścanāṃs tathā /
anupākṛta-māṃsāni viḍjāni kavakāni ca //

kravyādapakṣidātyūhaśukapratudaṭiṭṭibhān /
sārasaikaśaphān haṃsān sarvāṃś ca grāmavāsinaḥ //

kravyāda-pakṣi-dātyūhaśuka-pratuda-ṭiṭṭibhān /
sārasa-ekaśaphān haṃsān sarvāṃś ca grāma-vāsinaḥ //

koyaṣṭiplavacakrāhvabalākābakaviṣkirān /
vṛthākṛsarasamyāvapāyasāpūpaśaṣkulīḥ //

koyaṣṭi-plava-cakrāhvabalākā-baka-viṣkirān /
vṛthā-kṛsara-samyāvapāyasa-apūpa-śaṣkulīḥ //

kalaviṅkaṃ sakākolaṃ kuraraṃ rajjudālakam /
jālapādān khañjarīṭān ajñātāṃś ca mṛgadvijān //

kalaviṅkaṃ sa-kākolaṃ kuraraṃ rajju-dālakam /
jāla-pādān khañjarīṭān ajñātāṃś ca mṛga-dvijān //

cāṣāṃś ca raktapādāṃś ca saunaṃ vallūram eva ca /
matsyāṃś ca kāmato jagdhvā sopavāsas tryahaṃ vaset //

cāṣāṃś ca rakta-pādāṃś ca saunaṃ vallūram eva ca /
matsyāṃś ca kāmato jagdhvā sa-upavāsas tryahaṃ vaset //

palāṇḍuṃ viḍvarāhaṃ ca chatrākaṃ grāmakukkuṭam /
laśunaṃ gṛñjanaṃ caiva jagdhvā cāndrāyaṇaṃ caret //

palāṇḍuṃ viḍ-varāhaṃ ca chatrākaṃ grāma-kukkuṭam /
laśunaṃ gṛñjanaṃ caiva jagdhvā cāndrāyaṇaṃ caret //

bhakṣyāḥ pañcanakhāḥ sedhāgodhākacchapaśallakāḥ /
śaśaś ca matsyeṣv api hi siṃhatuṇḍakarohitāḥ //

bhakṣyāḥ pañca-nakhāḥ sedhā-godhā-kacchapa-śallakāḥ /
śaśaś ca matsyeṣv api hi siṃha-tuṇḍaka-rohitāḥ //

tathā pāṭhīnarājīvasaśalkāś ca dvijātibhiḥ /
ataḥ śṛṇudhvaṃ māṃsasya vidhiṃ bhakṣaṇavarjane //

tathā pāṭhīna-rājīvasaśalkāś ca dvijātibhiḥ /
ataḥ śṛṇudhvaṃ māṃsasya vidhiṃ bhakṣaṇa-varjane //

prāṇātyaye tathā śrāddhe prokṣite dvijakāmyayā /
devān pitṝn samabhyarcya khādan māṃsaṃ na doṣabhāk //

prāṇa-atyaye tathā śrāddhe prokṣite dvija-kāmyayā /
devān pitṝn samabhyarcya khādan māṃsaṃ na doṣa-bhāk //

vaset sa narake ghore dināni paśuromabhiḥ /
sammitāni durācāro yo hanty avidhinā paśūn //

vaset sa narake ghore dināni paśu-romabhiḥ /
sammitāni durācāro yo hanty avidhinā paśūn //

sarvān kāmān avāpnoti hayamedhaphalaṃ tathā /
gṛhe 'pi nivasan vipro munir māṃsavivarjanāt //

sarvān kāmān avāpnoti haya-medha-phalaṃ tathā /
gṛhe 'pi nivasan vipro munir māṃsa-vivarjanāt //

8. dravya-śuddhi-prakaraṇam

sauvarṇarājatābjānām ūrdhvapātragrahāśmanām /
śākarajjumūlaphalavāsovidalacarmaṇām //

sauvarṇa-rājata-abjānām ūrdhvapātra-graha-aśmanām /
śāka-rajju-mūla-phalavāso-vidala-carmaṇām //

pātrāṇāṃ camasānāṃ ca vāriṇā śuddhir iṣyate /
carusruksruvasasnehapātrāṇy uṣṇena vāriṇā //

pātrāṇāṃ camasānāṃ ca vāriṇā śuddhir iṣyate /
caru-sruk-sruva-sasnehapātrāṇy uṣṇena vāriṇā //

sphyaśūrpājinadhānyānāṃ musalolūkhalānasām /
prokṣaṇaṃ saṃhatānāṃ ca bahūnāṃ dhānyavāsasām //

sphya-śūrpa-ajina-dhānyānāṃ musala-ulūkhala-anasām /
prokṣaṇaṃ saṃhatānāṃ ca bahūnāṃ dhānya-vāsasām //

takṣaṇaṃ dāruśṛṅgāsthnāṃ govālaiḥ phalasaṃbhuvām /
mārjanaṃ yajñapātrāṇāṃ pāṇinā yajñakarmaṇi //

takṣaṇaṃ dāru-śṛṅga-asthnāṃ go-vālaiḥ phala-saṃbhuvām /
mārjanaṃ yajña-pātrāṇāṃ pāṇinā yajña-karmaṇi //

soṣarodakagomūtraiḥ śudhyaty āvikakauśikam /
saśrīphalair aṃśupaṭṭaṃ sāriṣṭaiḥ kutapaṃ tathā //

sa-ūṣara-udaka-go-mūtraiḥ śudhyaty āvika-kauśikam /
sa-śrī-phalair aṃśu-paṭṭaṃ sa-ariṣṭaiḥ kutapaṃ tathā //

sagaurasarṣapaiḥ kṣaumaṃ punaḥpākān mahīmayam /
kāruhastaḥ śuciḥ paṇyaṃ bhaikṣaṃ yoṣinmukhaṃ tathā //

sa-gaura-sarṣapaiḥ kṣaumaṃ punaḥ-pākān mahī-mayam /
kāru-hastaḥ śuciḥ paṇyaṃ bhaikṣaṃ yoṣin-mukhaṃ tathā //

bhūśuddhir mārjanād dāhāt kālād gokramaṇāt tathā /
sekād ullekhanāl lepād gṛhaṃ mārjanalepanāt //

bhū-śuddhir mārjanād dāhāt kālād go-kramaṇāt tathā /
sekād ullekhanāl lepād gṛhaṃ mārjana-lepanāt //

goghrāte 'nne tathā keśamakṣikākīṭadūṣite /
salilaṃ bhasma mṛd vāpi prakṣeptavyaṃ viśuddhaye //

go-ghrāte 'nne tathā keśamakṣikā-kīṭa-dūṣite /
salilaṃ bhasma mṛd va āpi prakṣeptavyaṃ viśuddhaye //

trapusīsakatāmrāṇāṃ kṣārāmlodakavāribhiḥ /
bhasmādbhiḥ kāṃsyalohānāṃ śuddhiḥ plāvo dravasya ca //

trapu-sīsaka-tāmrāṇāṃ kṣāra-āmla-udaka-vāribhiḥ /
bhasma-adbhiḥ kāṃsya-lohānāṃ śuddhiḥ plāvo dravasya ca //

amedhyāktasya mṛttoyaiḥ śuddhir gandhādikarṣaṇāt /
vākśastam ambunirṇiktam ajñātaṃ ca sadā śuci //

amedhya-aktasya mṛt-toyaiḥ śuddhir gandha-ādi-karṣaṇāt /
vāk-śastam ambu-nirṇiktam ajñātaṃ ca sadā śuci //

śuci gotṛptikṛt toyaṃ prakṛtisthaṃ mahīgatam /
tathā māṃsaṃ śvacaṇḍālakravyādādinipātitam //

śuci go-tṛpti-kṛt toyaṃ prakṛtisthaṃ mahī-gatam /
tathā māṃsaṃ śva-caṇḍālakravyāda-ādi-nipātitam //

raśmir agnī rajaśchāyā gaur aśvo vasudhānilaḥ /
vipruṣo makṣikāḥ sparśe vatsaḥ prasnavane śuciḥ //

raśmir agnī rajaś-chāyā gaur aśvo vasudha ānilaḥ /
vipruṣo makṣikāḥ sparśe vatsaḥ prasnavane śuciḥ //

ajāśvayor mukhaṃ medhyaṃ na gor na narajā malāḥ /
panthānaś ca viśudhyanti somasūryāṃśumārutaiḥ //

aja-aśvayor mukhaṃ medhyaṃ na gor na narajā malāḥ /
panthānaś ca viśudhyanti soma-sūrya-aṃśu-mārutaiḥ //

mukhajā vipruṣo medhyās tathācamanabindavaḥ /
śmaśru cāsyagataṃ dantasaktaṃ tyaktvā tataḥ śuciḥ //

mukhajā vipruṣo medhyās tathā ācamana-bindavaḥ /
śmaśru cā asya-gataṃ dantasaktaṃ tyaktvā tataḥ śuciḥ //

snātvā pītvā kṣute supte bhuktvā rathyopasarpaṇe /
ācāntaḥ punar ācāmed vāso viparidhāya ca //

snātvā pītvā kṣute supte bhuktvā rathya-upasarpaṇe /
ācāntaḥ punar ācāmed vāso viparidhāya ca //

rathyākardamatoyāni spṛṣṭāny antyaśvavāyasaiḥ /
mārutenaiva śudhyanti pakveṣṭakacitāni ca //

rathyā-kardama-toyāni spṛṣṭāny antya-śva-vāyasaiḥ /
mārutena eva śudhyanti pakva-iṣṭaka-citāni ca //

9. dāna-prakaraṇam

tapas taptvāsṛjad brahmā brāhmaṇān vedaguptaye /
tṛptyarthaṃ pitṛdevānāṃ dharmasaṃrakṣaṇāya ca //

tapas taptva āsṛjad brahmā brāhmaṇān veda-guptaye /
tṛpty-arthaṃ pitṛ-devānāṃ dharma-saṃrakṣaṇāya ca //

sarvasya prabhavo viprāḥ śrutādhyayanaśīlinaḥ /
tebhyaḥ kriyāparāḥ śreṣṭhās tebhyo 'py adhyātmavittamāḥ //

sarvasya prabhavo viprāḥ śruta-adhyayana-śīlinaḥ /
tebhyaḥ kriyā-parāḥ śreṣṭhās tebhyo 'py adhyātmavittamāḥ //

na vidyayā kevalayā tapasā vāpi pātratā /
yatra vṛttam ime cobhe tad dhi pātraṃ prakīrtitam //

na vidyayā kevalayā tapasā va āpi pātratā /
yatra vṛttam ime ca ubhe tad dhi pātraṃ prakīrtitam //

gobhūtilahiraṇyādi pātre dātavyam arcitam /
nāpātre viduṣā kiṃcid ātmanaḥ śreya icchatā //

go-bhū-tila-hiraṇya-ādi pātre dātavyam arcitam /
na apātre viduṣā kiṃcid ātmanaḥ śreya icchatā //

vidyātapobhyāṃ hīnena na tu grāhyaḥ pratigrahaḥ /
gṛhṇan pradātāram adho nayaty ātmānam eva ca //

vidyā-tapobhyāṃ hīnena na tu grāhyaḥ pratigrahaḥ /
gṛhṇan pradātāram adho nayaty ātmānam eva ca //

dātavyaṃ pratyahaṃ pātre nimitteṣu viśeṣataḥ /
yācitenāpi dātavyaṃ śraddhāpūtaṃ svaśaktitaḥ //

dātavyaṃ pratyahaṃ pātre nimitteṣu viśeṣataḥ /
yācitena api dātavyaṃ śraddhā-pūtaṃ sva-śaktitaḥ //

hemaśṛṅgī śaphai raupyaiḥ suśīlā vastrasaṃyutā /
sakāṃsyapātrā dātavyā kṣīriṇī gauḥ sadakṣiṇā //

hema-śṛṅgī śaphai raupyaiḥ su-śīlā vastra-saṃyutā /
sa-kāṃsya-pātrā dātavyā kṣīriṇī gauḥ sa-dakṣiṇā //

dātāsyāḥ svargam āpnoti vatsarān romasammitān /
kapilā cet tārayati bhūyaś cāsaptamaṃ kulam //

dāta āsyāḥ svargam āpnoti vatsarān roma-sammitān /
kapilā cet tārayati bhūyaś cā a-saptamaṃ kulam //

savatsāromatulyāni yugāny ubhayatomukhīm /
dātāsyāḥ svargam āpnoti pūrveṇa vidhinā dadat //

savatsā-roma-tulyāni yugāny ubhayato-mukhīm /
dāta āsyāḥ svargam āpnoti pūrveṇa vidhinā dadat //

yāvad vatsasya pādau dvau mukhaṃ yonyāṃ ca dṛśyate /
tāvad gauḥ pṛthivī jñeyā yāvad garbhaṃ na muñcati //

yāvad vatsasya pādau dvau mukhaṃ yonyāṃ ca dṛśyate /
tāvad gauḥ pṛthivī jñeyā yāvad garbhaṃ na muñcati //

yathākathaṃcid dattvā gāṃ dhenuṃ vādhenum eva vā /
arogām aparikliṣṭāṃ dātā svarge mahīyate //

yathā-kathaṃcid dattvā gāṃ dhenuṃ va ādhenum eva vā /
arogām aparikliṣṭāṃ dātā svarge mahīyate //

śrāntasaṃvāhanaṃ rogiparicaryā surārcanam /
pādaśaucaṃ dvijocchiṣṭamārjanaṃ gopradānavat //

śrānta-saṃvāhanaṃ rogiparicaryā sura-arcanam /
pāda-śaucaṃ dvija-ucchiṣṭamārjanaṃ go-pradānavat //

bhūdīpāṃś cānnavastrāmbhastilasarpiḥpratiśrayān /
naiveśikaṃ svarṇadhuryaṃ dattvā svarge mahīyate //

bhū-dīpāṃś ca anna-vastra-ambhastila-sarpiḥ-pratiśrayān /
naiveśikaṃ svarṇa-dhuryaṃ dattvā svarge mahīyate //

gṛhadhānyābhayopānacchatramālyānulepanam /
yānaṃ vṛkṣaṃ priyaṃ śayyāṃ dattvātyantaṃ sukhī bhavet //

gṛha-dhānya-abhaya-upānacchatra-mālya-anulepanam /
yānaṃ vṛkṣaṃ priyaṃ śayyāṃ dattva ātyantaṃ sukhī bhavet //

sarvadharmamayaṃ brahma pradānebhyo 'dhikaṃ yataḥ /
tad dadat samavāpnoti brahmalokam avicyutam //

sarva-dharma-mayaṃ brahma pradānebhyo 'dhikaṃ yataḥ /
tad dadat samavāpnoti brahma-lokam avicyutam //

pratigrahasamartho 'pi nādatte yaḥ pratigraham /
ye lokā dānaśīlānāṃ sa tān āpnoti puṣkalān //

pratigraha-samartho 'pi nā adatte yaḥ pratigraham /
ye lokā dāna-śīlānāṃ sa tān āpnoti puṣkalān //

kuśāḥ śākaṃ payo matsyā gandhāḥ puṣpaṃ dadhi kṣitiḥ /
māṃsaṃ śayyāsanaṃ dhānāḥ pratyākheyaṃ na vāri ca //

kuśāḥ śākaṃ payo matsyā gandhāḥ puṣpaṃ dadhi kṣitiḥ /
māṃsaṃ śayyā āsanaṃ dhānāḥ pratyākheyaṃ na vāri ca //

ayācitāhṛtaṃ grāhyam api duṣkṛtakarmaṇaḥ /
anyatra kulaṭāṣaṇḍhapatitebhyas tathā dviṣaḥ //

ayācita-āhṛtaṃ grāhyam api duṣkṛta-karmaṇaḥ /
anyatra kulaṭā-ṣaṇḍhapatitebhyas tathā dviṣaḥ //

devātithiarcanakṛte gurubhṛtyārtham eva vā /
sarvataḥ pratigṛhṇīyād ātmavṛttyartham eva ca //

deva-atithi-arcana-kṛte guru-bhṛtya-artham eva vā /
sarvataḥ pratigṛhṇīyād ātma-vṛtty-artham eva ca //

10. śrāddha-prakaraṇam

amāvāsyāṣṭakā vṛddhiḥ kṛṣṇapakṣo 'yanadvayam /
dravyaṃ brāhmaṇasaṃpattir viṣuvat sūryasaṃkramaḥ //

amāvāsya āṣṭakā vṛddhiḥ kṛṣṇa-pakṣo 'yana-dvayam /
dravyaṃ brāhmaṇa-saṃpattir viṣuvat sūrya-saṃkramaḥ //

vyatīpāto gajacchāyā grahaṇaṃ candrasūryayoḥ /
śrāddhaṃ prati ruciś caite śrāddhakālāḥ prakīrtitāḥ //

vyatīpāto gaja-cchāyā grahaṇaṃ candra-sūryayoḥ /
śrāddhaṃ prati ruciś ca ete śrāddha-kālāḥ prakīrtitāḥ //

agryaḥ sarveṣu vedeṣu śrotriyo brahmavid yuvā /
vedārthavij jyeṣṭhasāmā trimadhus trisuparṇakaḥ //

agryaḥ sarveṣu vedeṣu śrotriyo brahmavid yuvā /
veda-arthavij jyeṣṭha-sāmā tri-madhus tri-suparṇakaḥ //

svasrīyartvijjāmātṛyājyaśvaśuramātulāḥ /
triṇāciketadauhitraśiṣyasaṃbandhibāndhavāḥ //

svasrīyartvij-jāmātṛyājya-śvaśura-mātulāḥ /
triṇāciketa-dauhitraśiṣya-saṃbandhi-bāndhavāḥ //

karmaniṣṭhās taponiṣṭhāḥ pañcāgnir brahmacāriṇaḥ /
pitṛmātṛparāś caiva brāhmaṇāḥ śrāddhasaṃpadaḥ //

karma-niṣṭhās tapo-niṣṭhāḥ pañca-agnir brahma-cāriṇaḥ /
pitṛ-mātṛ-parāś caiva brāhmaṇāḥ śrāddha-saṃpadaḥ //

rogī hīnātiriktāṅgaḥ kāṇaḥ paunarbhavas tathā /
avakīrṇī kuṇḍagolau kunakhī śyāvadantakaḥ //

rogī hīna-atirikta-aṅgaḥ kāṇaḥ paunarbhavas tathā /
avakīrṇī kuṇḍa-golau kunakhī śyāva-dantakaḥ //

bhṛtakādhyāpakaḥ klībaḥ kanyādūṣy abhiśastakaḥ /
mitradhruk piśunaḥ somavikrayī parivindakaḥ //

bhṛtaka-adhyāpakaḥ klībaḥ kanyā-dūṣy abhiśastakaḥ /
mitra-dhruk piśunaḥ somavikrayī parivindakaḥ //

mātāpitṛgurutyāgī kuṇḍāśī vṛṣalātmajaḥ /
parapūrvāpatiḥ stenaḥ karmaduṣṭāś ca ninditāḥ //

mātā-pitṛ-guru-tyāgī kuṇḍa-āśī vṛṣala-ātmajaḥ /
para-pūrvā-patiḥ stenaḥ karma-duṣṭāś ca ninditāḥ //

nimantrayeta pūrvedyur brāhmaṇān ātmavān śuciḥ /
taiś cāpi saṃyatair bhāvyaṃ manovākkāyakarmabhiḥ //

nimantrayeta pūrve-dyur brāhmaṇān ātmavān śuciḥ /
taiś ca api saṃyatair bhāvyaṃ mano-vāk-kāya-karmabhiḥ //

aparāhṇe samabhyarcya svāgatenāgatāṃs tu tān /
pavitrapāṇir ācāntān āsaneṣūpaveśayet //

apara-ahṇe samabhyarcya svāgatenā agatāṃs tu tān /
pavitra-pāṇir ācāntān āsaneṣu upaveśayet //

yugmān daive yathāśakti pitrye 'yugmāṃs tathaiva ca /
paristṛte śucau deśe dakṣiṇāpravaṇe tathā //

yugmān daive yathā-śakti pitrye 'yugmāṃs tathaiva ca /
paristṛte śucau deśe dakṣiṇā-pravaṇe tathā //

dvau daive prāk trayaḥ pitrya udag ekaikam eva vā /
mātāmahānām apy evaṃ tantraṃ vā vaiśvadevikam //

dvau daive prāk trayaḥ pitrya udag ekaikam eva vā /
mātāmahānām apy evaṃ tantraṃ vā vaiśvadevikam //

pāṇiprakṣālanaṃ dattvā viṣṭarārthaṃ kuśān api /
āvāhayed anujñāto viśve devāsa ity ṛcā //

pāṇi-prakṣālanaṃ dattvā viṣṭara-arthaṃ kuśān api /
āvāhayed anujñāto viśve devāsa ity ṛcā //

yavair anvavakīryātha bhājane sapavitrake /
śaṃ no devyā payaḥ kṣiptvā yavo 'sīti yavāṃs tathā //

yavair anvavakīrya atha bhājane sa-pavitrake /
śaṃ no devyā payaḥ kṣiptvā yavo 'si iti yavāṃs tathā //

yā divyā iti mantreṇa hasteṣv arghyaṃ vinikṣipet /

dattvā udakaṃ gandhamālyaṃ dhūpadānaṃ sadīpakam //

yā divyā iti mantreṇa hasteṣv arghyaṃ vinikṣipet /

dattvā udakaṃ gandha-mālyaṃ dhūpa-dānaṃ sa-dīpakam //

tathācchādanadānaṃ ca karaśaucārtham ambu ca /
apasavyaṃ tataḥ kṛtvā pitṝṇām apradakṣiṇam //

tathā ācchādana-dānaṃ ca kara-śauca-artham ambu ca /
apasavyaṃ tataḥ kṛtvā pitṝṇām apradakṣiṇam //

dviguṇāṃs tu kuśān dattvā hy uṣantas tvety ṛcā pitṝn /
āvāhya tadanujñāto japed āyantu nas tataḥ //

dvi-guṇāṃs tu kuśān dattvā hy uṣantas tva īty ṛcā pitṝn /
āvāhya tad-anujñāto japed āyantu nas tataḥ //

apahatā iti tilān vikīrya ca samantataḥ /
yavārthās tu tilaiḥ kāryāḥ kuryād arghyādi pūrvavat //

apahatā iti tilān vikīrya ca samantataḥ /
yava-arthās tu tilaiḥ kāryāḥ kuryād arghya-ādi pūrvavat //

dattvā arghyaṃ saṃsravāṃs teṣāṃ pātre kṛtvā vidhānataḥ /
pitṛbhyaḥ sthānam asīti nyubjaṃ pātraṃ karoty adhaḥ //

dattvā arghyaṃ saṃsravāṃs teṣāṃ pātre kṛtvā vidhānataḥ /
pitṛbhyaḥ sthānam asi iti nyubjaṃ pātraṃ karoty adhaḥ //

agnau kariṣyann ādāya pṛcchaty annaṃ ghṛtaplutam /
kuruṣvety abhyanujñāto hutvāgnau pitṛyajñavat //

agnau kariṣyann ādāya pṛcchaty annaṃ ghṛta-plutam /
kuruṣva ity abhyanujñāto hutva āgnau pitṛ-yajñavat //

hutaśeṣaṃ pradadyāt tu bhājaneṣu samāhitaḥ /
yathālābhopapanneṣu raupyeṣu ca viśeṣataḥ //

huta-śeṣaṃ pradadyāt tu bhājaneṣu samāhitaḥ /
yathā-lābha-upapanneṣu raupyeṣu ca viśeṣataḥ //

dattvānnaṃ pṛthivīpātram iti pātrābhimantraṇam /
kṛtvedaṃ viṣṇur ity anne dvijāṅguṣṭhaṃ niveśayet //

dattva ānnaṃ pṛthivī-pātram iti pātra-abhimantraṇam /
kṛtva īdaṃ viṣṇur ity anne dvija-aṅguṣṭhaṃ niveśayet //

savyāhṛtikāṃ gāyatrīṃ madhu vātā iti tryṛcam /
japtvā yathāsukhaṃ vācyaṃ bhuñjīraṃs te 'pi vāgyatāḥ //

sa-vyāhṛtikāṃ gāyatrīṃ madhu vātā iti tryṛcam /
japtvā yathā-sukhaṃ vācyaṃ bhuñjīraṃs te 'pi vāg-yatāḥ //

annam iṣtaṃ haviṣyaṃ ca dadyād akrodhano 'tvaraḥ /
ātṛptes tu pavitrāṇi japtvā pūrvajapaṃ tathā //

annam iṣtaṃ haviṣyaṃ ca dadyād akrodhano 'tvaraḥ /
ā-tṛptes tu pavitrāṇi japtvā pūrva-japaṃ tathā //

annam ādāya tṛptāḥ stha śeṣaṃ caivānumānya ca /
tad annaṃ vikired bhūmau dadyāc cāpaḥ sakṛt sakṛt //

annam ādāya tṛptāḥ stha śeṣaṃ ca eva anumānya ca /
tad annaṃ vikired bhūmau dadyāc ca apaḥ sakṛt sakṛt //

sarvam annam upādāya satilaṃ dakṣiṇāmukhaḥ /
ucchiṣṭasaṃnidhau piṇḍān dadyād vai pitṛyajñavat //

sarvam annam upādāya sa-tilaṃ dakṣiṇā-mukhaḥ /
ucchiṣṭa-saṃnidhau piṇḍān dadyād vai pitṛ-yajñavat //

mātāmahānām apy evaṃ dadyād ācamanaṃ tataḥ /
svastivācyaṃ tataḥ kuryād akṣayyodakam eva ca //

mātāmahānām apy evaṃ dadyād ācamanaṃ tataḥ /
svasti-vācyaṃ tataḥ kuryād akṣayya-udakam eva ca //

dattvā tu dakṣiṇāṃ śaktyā svadhākāram udāharet /
vācyatām ity anujñātaḥ prakṛtebhyaḥ svadhocyatām //

dattvā tu dakṣiṇāṃ śaktyā svadhā-kāram udāharet /
vācyatām ity anujñātaḥ prakṛtebhyaḥ svadha ūcyatām //

brūyur astu svadhety ukte bhūmau siñcet tato jalam /
viśve devāś ca prīyantāṃ vipraiś cokta idaṃ japet //

brūyur astu svadha īty ukte bhūmau siñcet tato jalam /
viśve devāś ca prīyantāṃ vipraiś ca ukta idaṃ japet //

dātāro no 'bhivardhantāṃ vedāḥ saṃtatir eva ca /
śraddhā ca no mā vyagamad bahu deyaṃ ca no 'stv iti //

dātāro no 'bhivardhantāṃ vedāḥ saṃtatir eva ca /
śraddhā ca no mā vyagamad bahu deyaṃ ca no 'stv iti //

ity uktvoktvā priyā vācaḥ praṇipatya visarjayet /
vāje vāja iti prītaḥ pitṛpūrvaṃ visarjanam //

ity uktva ūktvā priyā vācaḥ praṇipatya visarjayet /
vāje vāja iti prītaḥ pitṛ-pūrvaṃ visarjanam //

yasmiṃs tu saṃsravāḥ pūrvam arghyapātre niveśitāḥ /
pitṛpātraṃ taduttānaṃ kṛtvā viprān visarjayet //

yasmiṃs tu saṃsravāḥ pūrvam arghya-pātre niveśitāḥ /
pitṛ-pātraṃ tad-uttānaṃ kṛtvā viprān visarjayet //

pradakṣiṇam anuvrajya bhuñjīta pitṛsevitam /
brahmacārī bhavet tāṃ tu rajanīṃ brāhmaṇaiḥ saha //

pradakṣiṇam anuvrajya bhuñjīta pitṛ-sevitam /
brahma-cārī bhavet tāṃ tu rajanīṃ brāhmaṇaiḥ saha //

evaṃ pradakṣiṇāvṛtko vṛddhau nāndīmukhān pitṝn /
yajeta dadhi karkandhumiśrān piṇḍān yavaiḥ kriyāḥ //

evaṃ pradakṣiṇā-āvṛtko vṛddhau nāndī-mukhān pitṝn /
yajeta dadhi karkandhumiśrān piṇḍān yavaiḥ kriyāḥ //

ekoddiṣṭaṃ devahīnam ekārghyaikapavitrakam /
āvāhanāgnaukaraṇarahitaṃ hy apasavyavat //

eka-uddiṣṭaṃ deva-hīnam eka-arghya-eka-pavitrakam /
āvāhana-agnau-karaṇarahitaṃ hy apasavyavat //

upatiṣṭhatām akṣayyasthāne vipravisarjane /
abhiramyatām iti vaded brūyus te 'bhiratāḥ sma ha //

upatiṣṭhatām akṣayyasthāne vipra-visarjane /
abhiramyatām iti vaded brūyus te 'bhiratāḥ sma ha //

gandhodakatilair yuktaṃ kuryāt pātracatuṣṭayam /
arghyārthaṃ pitṛpātreṣu pretapātraṃ prasecayet //

gandha-udaka-tilair yuktaṃ kuryāt pātra-catuṣṭayam /
arghya-arthaṃ pitṛ-pātreṣu preta-pātraṃ prasecayet //

ye samānā iti dvābhyāṃ śeṣaṃ pūrvavad ācaret /
etat sapiṇḍīkaraṇam ekoddiṣṭaṃ striyā api //

ye samānā iti dvābhyāṃ śeṣaṃ pūrvavad ācaret /
etat sapiṇḍī-karaṇam eka-uddiṣṭaṃ striyā api //

arvāksapiṇḍīkaraṇaṃ yasya saṃvatsarād bhavet /
tasyāpy annaṃ sodakumbhaṃ dadyāt saṃvatsaraṃ dvije //

arvāk-sapiṇḍī-karaṇaṃ yasya saṃvatsarād bhavet /
tasya apy annaṃ sa-uda-kumbhaṃ dadyāt saṃvatsaraṃ dvije //

mṛte 'hani prakartavyaṃ pratimāsaṃ tu vatsaram /
pratisaṃvatsaraṃ caivam ādyam ekādaśe 'hani //

mṛte 'hani prakartavyaṃ pratimāsaṃ tu vatsaram /
pratisaṃvatsaraṃ ca evam ādyam ekādaśe 'hani //

piṇḍāṃs tu go'javiprebhyo dadyād agnau jale 'pi vā /
prakṣipet satsu vipreṣu dvijocchiṣṭaṃ na mārjayet //

piṇḍāṃs tu go-'ja-viprebhyo dadyād agnau jale 'pi vā /
prakṣipet satsu vipreṣu dvija-ucchiṣṭaṃ na mārjayet //

haviṣyānnena vai māsaṃ pāyasena tu vatsaram /
mātsyahāriṇakaurabhaśākunacchāgapārṣataiḥ //

haviṣya-annena vai māsaṃ pāyasena tu vatsaram /
mātsya-hāriṇa-kaurabhaśākuna-cchāga-pārṣataiḥ //

aiṇarauravavārāhaśāśair māṃsair yathākramam /
māsavṛddhyābhitṛpyanti dattair iha pitāmahāḥ //

aiṇa-raurava-vārāhaśāśair māṃsair yathā-kramam /
māsa-vṛddhya ābhitṛpyanti dattair iha pitāmahāḥ //

khaḍdāmiṣaṃ mahāśalkaṃ madhu munyannam eva vā /
lauhāmiṣaṃ mahāśākaṃ māṃsaṃ vārdhrīṇasasya ca //

khaḍda-āmiṣaṃ mahā-śalkaṃ madhu muny-annam eva vā /
lauha-āmiṣaṃ mahā-śākaṃ māṃsaṃ vārdhrīṇasasya ca //

yad dadāti gayāsthaś ca sarvam ānantyam aśnute /
tathā varṣātrayodaśyāṃ maghāsu ca viśeṣataḥ //

yad dadāti gayāsthaś ca sarvam ānantyam aśnute /
tathā varṣā-trayodaśyāṃ maghāsu ca viśeṣataḥ //

kanyāṃ kanyāvedinaś ca paśūn vai satsutān api /
dyūtaṃ kṛṣiṃ vāṇijyāṃ ca dviśaphaikaśaphāṃs tathā //

kanyāṃ kanyā-vedinaś ca paśūn vai sat-sutān api /
dyūtaṃ kṛṣiṃ vāṇijyāṃ ca dviśapha-ekaśaphāṃs tathā //

brahmavarcasvinaḥ putrān svarṇarūpye sakupyake /
jñātiśraiṣṭhyaṃ sarvakāmān āpnoti śrāddhadaḥ sadā //

brahma-varcasvinaḥ putrān svarṇa-rūpye sa-kupyake /
jñāti-śraiṣṭhyaṃ sarva-kāmān āpnoti śrāddhadaḥ sadā //

pratipatprabhṛtiṣv ekāṃ varjayitvā caturdaśīm /
śastreṇa tu hatā ye vai tebhyas tatra pradīyate //

pratipat-prabhṛtiṣv ekāṃ varjayitvā caturdaśīm /
śastreṇa tu hatā ye vai tebhyas tatra pradīyate //

svargaṃ hy apatyam ojaś ca śauryaṃ kṣetraṃ balaṃ tathā /
putraṃ śraiṣṭhyaṃ ca saubhāgyaṃ samṛddhiṃ mukhyatāṃ śubham //

svargaṃ hy apatyam ojaś ca śauryaṃ kṣetraṃ balaṃ tathā /
putraṃ śraiṣṭhyaṃ ca saubhāgyaṃ samṛddhiṃ mukhyatāṃ śubham //

pravṛttacakratāṃ caiva vāṇijyaprabhṛtīn api /
arogitvaṃ yaśo vītaśokatāṃ paramāṃ gatim //

pravṛtta-cakratāṃ caiva vāṇijya-prabhṛtīn api /
arogitvaṃ yaśo vītaśokatāṃ paramāṃ gatim //

dhanaṃ vedān bhiṣaksiddhiṃ kupyaṃ gā apy ajāvikam /
aśvān āyuś ca vidhivad yaḥ śrāddhaṃ saṃprayacchati //

dhanaṃ vedān bhiṣak-siddhiṃ kupyaṃ gā apy aja-avikam /
aśvān āyuś ca vidhivad yaḥ śrāddhaṃ saṃprayacchati //

kṛttikādibharaṇyantaṃ sa kāmān āpnuyād imān /
āstikaḥ śraddadhānaś ca vyapetamadamatsaraḥ //

kṛttikā-ādi-bharaṇy-antaṃ sa kāmān āpnuyād imān /
āstikaḥ śraddadhānaś ca vyapeta-mada-matsaraḥ //

vasurudrāditisutāḥ pitaraḥ śrāddhadevatāḥ /
prīṇayanti manuṣyāṇāṃ pitṝn śrāddhena tarpitāḥ //

vasu-rudra-aditi-sutāḥ pitaraḥ śrāddha-devatāḥ /
prīṇayanti manuṣyāṇāṃ pitṝn śrāddhena tarpitāḥ //

āyuḥ prajāṃ dhanaṃ vidyāṃ svargaṃ mokṣaṃ sukhāni ca /
prayacchanti tathā rājyaṃ prītā nṝṇāṃ pitāmahāḥ //

āyuḥ prajāṃ dhanaṃ vidyāṃ svargaṃ mokṣaṃ sukhāni ca /
prayacchanti tathā rājyaṃ prītā nṝṇāṃ pitāmahāḥ //

11. gaṇapati-kalpa-prakaraṇam

vināyakaḥ karmavighnasiddhyarthaṃ viniyojitaḥ /
gaṇānām ādhipatye ca rudreṇa brahmaṇā tathā //

vināyakaḥ karma-vighnasiddhy-arthaṃ viniyojitaḥ /
gaṇānām ādhipatye ca rudreṇa brahmaṇā tathā //

tenopasṛṣṭo yas tasya lakṣaṇāni nibodhata /
svapne 'vagāhate 'tyarthaṃ jalaṃ muṇḍāṃś ca paśyati //

tena upasṛṣṭo yas tasya lakṣaṇāni nibodhata /
svapne 'vagāhate 'tyarthaṃ jalaṃ muṇḍāṃś ca paśyati //

kāṣāyavāsasaś caiva kravyādāṃś cādhirohati /
antyajair gardabhair uṣṭraiḥ sahaikatrāvatiṣṭhate //

kāṣāya-vāsasaś caiva kravyādāṃś ca adhirohati /
antyajair gardabhair uṣṭraiḥ saha ekatra avatiṣṭhate //

vrajann api tathātmānaṃ manyate 'nugataṃ paraiḥ /
vimanā viphalārambhaḥ saṃsīdaty animittataḥ //

vrajann api tathā ātmānaṃ manyate 'nugataṃ paraiḥ /
vimanā viphala-ārambhaḥ saṃsīdaty animittataḥ //

tenopasṛṣṭo labhate na rājyaṃ rājanandanaḥ /
kumārī ca na bhartāram apatyaṃ garbham aṅganā //

tena upasṛṣṭo labhate na rājyaṃ rāja-nandanaḥ /
kumārī ca na bhartāram apatyaṃ garbham aṅganā //

ācāryatvaṃ śrotriyaś ca na śiṣyo 'dhyayanaṃ tathā /
vaṇiglābhaṃ na cāpnoti kṛṣiṃ cāpi kṛṣīvalaḥ //

ācāryatvaṃ śrotriyaś ca na śiṣyo 'dhyayanaṃ tathā /
vaṇig-lābhaṃ na cā apnoti kṛṣiṃ ca api kṛṣī-valaḥ //

snapanaṃ tasya kartavyaṃ puṇye 'hni vidhipūrvakam /
gaurasarṣapakalkena sājyenotsāditasya ca //

snapanaṃ tasya kartavyaṃ puṇye 'hni vidhi-pūrvakam /
gaura-sarṣapa-kalkena sa-ājyena utsāditasya ca //

sarvāuṣadhaiḥ sarvagandhair viliptaśirasas tathā /
bhadrāsanopaviṣṭasya svastivācyā dvijāḥ śubhāḥ //

sarva-auṣadhaiḥ sarva-gandhair vilipta-śirasas tathā /
bhadra-āsana-upaviṣṭasya svasti-vācyā dvijāḥ śubhāḥ //

aśvasthānād gajasthānād valmīkāt saṃgamād hradāt /
mṛttikāṃ rocanāṃ gandhān gugguluṃ cāpsu nikṣipet //

aśva-sthānād gaja-sthānād valmīkāt saṃgamād hradāt /
mṛttikāṃ rocanāṃ gandhān gugguluṃ ca apsu nikṣipet //

yā āhṛtā hy ekavarṇaiś caturbhiḥ kalaśair hradāt /
carmaṇy ānaḍuhe rakte sthāpyaṃ bhadrāsanaṃ tataḥ //

yā āhṛtā hy eka-varṇaiś caturbhiḥ kalaśair hradāt /
carmaṇy ānaḍuhe rakte sthāpyaṃ bhadra-āsanaṃ tataḥ //

sahasrākṣaṃ śatadhāram ṛṣibhiḥ pāvanaṃ kṛtam /
tena tvām abhiṣiñcāmi pāvamānyaḥ punantu te //

sahasra-akṣaṃ śata-dhāram ṛṣibhiḥ pāvanaṃ kṛtam /
tena tvām abhiṣiñcāmi pāvamānyaḥ punantu te //

bhagaṃ te varuṇo rājā bhagaṃ sūryo bṛhaspatiḥ /
bhagam indraś ca vāyuś ca bhagaṃ saptarṣayo daduḥ //

bhagaṃ te varuṇo rājā bhagaṃ sūryo bṛhaspatiḥ /
bhagam indraś ca vāyuś ca bhagaṃ saptarṣayo daduḥ //

yat te keśeṣu daurbhāgyaṃ sīmante yac ca mūrdhani /
lalāṭe karṇayor akṣṇor āpas tad ghnantu sarvadā //

yat te keśeṣu daurbhāgyaṃ sīmante yac ca mūrdhani /
lalāṭe karṇayor akṣṇor āpas tad ghnantu sarvadā //

snātasya sārṣapaṃ tailaṃ sruveṇaudumbareṇa tu /
juhuyān mūrdhani kuśān savyena parigṛhya ca //

snātasya sārṣapaṃ tailaṃ sruveṇā audumbareṇa tu /
juhuyān mūrdhani kuśān savyena parigṛhya ca //

mitaś ca sammitaś caiva tathā śālakaṭaṅkaṭau /
kūśmāṇḍo rājaputraś cety ante svāhāsamanvitaiḥ //

mitaś ca sammitaś caiva tathā śāla-kaṭaṅkaṭau /
kūśmāṇḍo rāja-putraś ca ity ante svāhā-samanvitaiḥ //

nāmabhir balimantraiś ca namaskārasamanvitaiḥ /

dadyāc catuṣpathe śūrpe kuśān āstīrya sarvataḥ //

nāmabhir bali-mantraiś ca namas-kāra-samanvitaiḥ /

dadyāc catuṣ-pathe śūrpe kuśān āstīrya sarvataḥ //

kṛtākṛtāṃs taṇḍulāṃś ca palalaudanam eva ca /
matsyān pakvāṃs tathaivāmān māṃsam etāvad eva tu //

kṛta-akṛtāṃs taṇḍulāṃś ca palala-odanam eva ca /
matsyān pakvāṃs tathaiva amān māṃsam etāvad eva tu //

puṣpaṃ citraṃ sugandhaṃ ca surāṃ ca trividhām api /
mūlakaṃ pūrikāpūpāṃs tathaivoṇḍerakasrajaḥ //

puṣpaṃ citraṃ su-gandhaṃ ca surāṃ ca trividhām api /
mūlakaṃ pūrika-apūpāṃs tathaiva uṇḍeraka-srajaḥ //

dadhy annaṃ pāyasaṃ caiva guḍapiṣṭaṃ samodakam /
etān sarvān samāhṛtya bhūmau kṛtvā tataḥ śiraḥ //

dadhy annaṃ pāyasaṃ caiva guḍa-piṣṭaṃ sa-modakam /
etān sarvān samāhṛtya bhūmau kṛtvā tataḥ śiraḥ //

vināyakasya jananīm upatiṣṭhet tato 'mbikām /

dūrvāsarṣapapuṣpāṇāṃ dattvārghyaṃ pūrṇam añjalim //

vināyakasya jananīm upatiṣṭhet tato 'mbikām /

dūrvā-sarṣapa-puṣpāṇāṃ dattva ārghyaṃ pūrṇam añjalim //

rūpaṃ dehi yaśo dehi bhagaṃ bhavati dehi me /
putrān dehi dhanaṃ dehi sarvakāmāṃś ca dehi me //

rūpaṃ dehi yaśo dehi bhagaṃ bhavati dehi me /
putrān dehi dhanaṃ dehi sarva-kāmāṃś ca dehi me //

tataḥ śuklāmbaradharaḥ śuklamālyānulepanaḥ /
brāhmaṇān bhojayed dadyād vastrayugmaṃ guror api //

tataḥ śukla-ambara-dharaḥ śukla-mālya-anulepanaḥ /
brāhmaṇān bhojayed dadyād vastra-yugmaṃ guror api //

evaṃ vināyakaṃ pūjya grahāṃś caiva vidhānataḥ /
karmaṇāṃ phalam āpnoti śriyaṃ cāpnoty anuttamām //

evaṃ vināyakaṃ pūjya grahāṃś caiva vidhānataḥ /
karmaṇāṃ phalam āpnoti śriyaṃ cā apnoty anuttamām //

ādityasya sadā pūjāṃ tilakaṃ svāminas tathā /
mahāgaṇapateś caiva kurvan siddhim avāpnuyāt //

ādityasya sadā pūjāṃ tilakaṃ svāminas tathā /
mahā-gaṇapateś caiva kurvan siddhim avāpnuyāt //

12. graha-śānti-prakaraṇam

śrīkāmaḥ śāntikāmo vā grahayajñaṃ samācaret /
vṛṣṭyāyuḥpuṣṭikāmo vā tathaivābhicarann api //

śrī-kāmaḥ śānti-kāmo vā graha-yajñaṃ samācaret /
vṛṣṭy-āyuḥ-puṣṭi-kāmo vā tathaiva abhicarann api //

sūryaḥ somo mahīputraḥ somaputro bṛhaspatiḥ /
śukraḥ śanaiścaro rāhuḥ ketuś ceti grahāḥ smṛtāḥ //

sūryaḥ somo mahī-putraḥ soma-putro bṛhaspatiḥ /
śukraḥ śanaiścaro rāhuḥ ketuś ca iti grahāḥ smṛtāḥ //

tāmrakāt sphaṭikād raktacandanāt svarṇakād ubhau /
rājatād ayasaḥ sīsāt kāṃsyāt kāryā grahāḥ kramāt //

tāmrakāt sphaṭikād raktacandanāt svarṇakād ubhau /
rājatād ayasaḥ sīsāt kāṃsyāt kāryā grahāḥ kramāt //

svavarṇair vā paṭe lekhyā gandhair maṇḍalakeṣu vā /
yathāvarṇaṃ pradeyāni vāsāṃsi kusumāni ca //

sva-varṇair vā paṭe lekhyā gandhair maṇḍalakeṣu vā /
yathā-varṇaṃ pradeyāni vāsāṃsi kusumāni ca //

gandhāś ca balayaś caiva dhūpo deyaś ca gugguluḥ /
kartavyā mantravantaś ca caravaḥ pratidaivatam //

gandhāś ca balayaś caiva dhūpo deyaś ca gugguluḥ /
kartavyā mantravantaś ca caravaḥ pratidaivatam //

ākṛṣṇena imaṃ devā agnir mūrdhā divaḥ kakut /
udbudhyasveti ca ṛco yathāsaṃkhyaṃ prakīrtitāḥ //

ākṛṣṇena imaṃ devā agnir mūrdhā divaḥ kakut /
udbudhyasva iti ca ṛco yathā-saṃkhyaṃ prakīrtitāḥ //

bṛhaspate 'ti yad aryas tathaivānnāt parisrutaḥ /
śaṃ no devīs tathā kāṇḍāt ketuṃ kṛṇvann imāṃs tathā //

bṛhaspate 'ti yad aryas tathaiva annāt parisrutaḥ /
śaṃ no devīs tathā kāṇḍāt ketuṃ kṛṇvann imāṃs tathā //

arkaḥ palāśaḥ khadira apāmārgo 'tha pippalaḥ /
udumbaraḥ śamī dūrvā kuśāś ca samidhaḥ kramāt //

arkaḥ palāśaḥ khadira apāmārgo 'tha pippalaḥ /
udumbaraḥ śamī dūrvā kuśāś ca samidhaḥ kramāt //

ekaikasya tv aṣṭaśatam aṣṭāviṃśatir eva vā /
hotavyā madhusarpirbhyāṃ dadhnā kṣīreṇa vā yutāḥ //

ekaikasya tv aṣṭa-śatam aṣṭāviṃśatir eva vā /
hotavyā madhu-sarpirbhyāṃ dadhnā kṣīreṇa vā yutāḥ //

guḍaudanaṃ pāyasaṃ ca haviṣyaṃ kṣīraṣāṣṭikam /
dadhyodanaṃ haviś cūrṇaṃ māṃsaṃ citrānnam eva ca //

guḍa-odanaṃ pāyasaṃ ca haviṣyaṃ kṣīra-ṣāṣṭikam /
dadhy-odanaṃ haviś cūrṇaṃ māṃsaṃ citra-annam eva ca //

dadyād grahakramād evaṃ dvijebhyo bhojanaṃ budhaḥ /
śaktito vā yathālābhaṃ satkṛtya vidhipūrvakam //

dadyād graha-kramād evaṃ dvijebhyo bhojanaṃ budhaḥ /
śaktito vā yathā-lābhaṃ sat-kṛtya vidhi-pūrvakam //

dhenuḥ śaṅkhas tathānaḍvān hema vāso hayaḥ kramāt /
kṛṣṇā gaur āyasaṃ chāga etā vai dakṣiṇāḥ smṛtāḥ //

dhenuḥ śaṅkhas tatha ānaḍvān hema vāso hayaḥ kramāt /
kṛṣṇā gaur āyasaṃ chāga etā vai dakṣiṇāḥ smṛtāḥ //

yaś ca yasya yadā duḥsthaḥ sa taṃ yatnena pūjayet /
brahmaṇaiṣāṃ varo dattaḥ pūjitāḥ pūjayiṣyatha //

yaś ca yasya yadā duḥsthaḥ sa taṃ yatnena pūjayet /
brahmaṇa aiṣāṃ varo dattaḥ pūjitāḥ pūjayiṣyatha //

grahādhīnā narendrāṇām ucchrāyāḥ patanāni ca /
bhāvābhāvau ca jagatas tasmāt pūjyatamā grahāḥ //

graha-adhīnā nara-indrāṇām ucchrāyāḥ patanāni ca /
bhāva-abhāvau ca jagatas tasmāt pūjyatamā grahāḥ //

grahāṇām idam ātithyaṃ kuryāt saṃvatsarād api /
ārogyabalasaṃpanno jīvet sa śaradaḥ śatam //

grahāṇām idam ātithyaṃ kuryāt saṃvatsarād api /
ārogya-bala-saṃpanno jīvet sa śaradaḥ śatam //

13. rājadharma-prakaraṇam

mahotsāhaḥ sthūlalakṣaḥ kṛtajño vṛddhasevakaḥ /
vinītaḥ sattvasaṃpannaḥ kulīnaḥ satyavāk śuciḥ //

mahā-utsāhaḥ sthūla-lakṣaḥ kṛtajño vṛddha-sevakaḥ /
vinītaḥ sattva-saṃpannaḥ kulīnaḥ satya-vāk śuciḥ //

adīrghasūtraḥ smṛtimān akṣudro 'paruṣas tathā /
dhārmiko 'vyasanaś caiva prājñaḥ śūro rahasyavit //

adīrgha-sūtraḥ smṛtimān akṣudro 'paruṣas tathā /
dhārmiko 'vyasanaś caiva prājñaḥ śūro rahasyavit //

svarandhragoptānvīkṣikyāṃ daṇḍanītyāṃ tathaiva ca /
vinītas tv atha vārtāyāṃ trayyāṃ caiva narādhipaḥ //

sva-randhra-gopta ānvīkṣikyāṃ daṇḍa-nītyāṃ tathaiva ca /
vinītas tv atha vārtāyāṃ trayyāṃ caiva nara-adhipaḥ //

sa mantriṇaḥ prakurvīta prājñān maulān sthirān śucīn /
taiḥ sārdhaṃ cintayed rājyaṃ vipreṇātha tataḥ svayam //

sa mantriṇaḥ prakurvīta prājñān maulān sthirān śucīn /
taiḥ sārdhaṃ cintayed rājyaṃ vipreṇa atha tataḥ svayam //

purohitaṃ prakurvīta daivajñam uditoditam /
daṇḍanītyāṃ ca kuśalam atharvāṅgirase tathā //

purohitaṃ prakurvīta daivajñam udita-uditam /
daṇḍa-nītyāṃ ca kuśalam atharva-aṅgirase tathā //

śrautasmārtakriyāhetor vṛṇuyād eva ca rtvijaḥ /
yajñāṃś caiva prakurvīta vidhivad bhūridakṣiṇān //

śrauta-smārta-kriyā-hetor vṛṇuyād eva ca rtvijaḥ /
yajñāṃś caiva prakurvīta vidhivad bhūri-dakṣiṇān //

bhogāṃś ca dadyād viprebhyo vasūni vividhāni ca /
akṣayo 'yaṃ nidhī rājñāṃ yad vipreṣūpapāditam //

bhogāṃś ca dadyād viprebhyo vasūni vividhāni ca /
akṣayo 'yaṃ nidhī rājñāṃ yad vipreṣu upapāditam //

askannam avyathaṃ caiva prāyaścittair adūṣitam /
agneḥ sakāśād viprāgnau hutaṃ śreṣṭham ihocyate //

askannam avyathaṃ caiva prāyaścittair adūṣitam /
agneḥ sakāśād vipra-agnau hutaṃ śreṣṭham iha ucyate //

alabdham īhed dharmeṇa labdhaṃ yatnena pālayet /
pālitaṃ vardhayen nītyā vṛddhaṃ pātreṣu nikṣipet //

alabdham īhed dharmeṇa labdhaṃ yatnena pālayet /
pālitaṃ vardhayen nītyā vṛddhaṃ pātreṣu nikṣipet //

dattvā bhūmiṃ nibandhaṃ vā kṛtvā lekhyaṃ tu kārayet /
āgāmibhadranṛpatiparijñānāya pārthivaḥ //

dattvā bhūmiṃ nibandhaṃ vā kṛtvā lekhyaṃ tu kārayet /
āgāmi-bhadra-nṛpatiparijñānāya pārthivaḥ //

paṭe vā tāmrapaṭṭe vā svamudroparicihnitam /
abhilekhyātmano vaṃśyān ātmānaṃ ca mahīpatiḥ //

paṭe vā tāmra-paṭṭe vā sva-mudrā-upari-cihnitam /
abhilekhyā atmano vaṃśyān ātmānaṃ ca mahī-patiḥ //

pratigrahaparīmāṇaṃ dānacchedopavarṇanam /
svahastakālasaṃpannaṃ śāsanaṃ kārayet sthiram //

pratigraha-parīmāṇaṃ dāna-ccheda-upavarṇanam /
sva-hasta-kāla-saṃpannaṃ śāsanaṃ kārayet sthiram //

ramyaṃ paśavyam ājīvyaṃ jāṅgalaṃ deśam āvaset /
tatra durgāṇi kurvīta janakośātmaguptaye //

ramyaṃ paśavyam ājīvyaṃ jāṅgalaṃ deśam āvaset /
tatra durgāṇi kurvīta jana-kośa-ātma-guptaye //

tatra tatra ca niṣṇātān adhyakṣān kuśalān śucīn /
prakuryād āyakarmāntavyayakarmasu codyatān //

tatra tatra ca niṣṇātān adhyakṣān kuśalān śucīn /
prakuryād āya-karma-antavyaya-karmasu ca udyatān //

nātaḥ parataro dharmo nṛpāṇāṃ yad raṇārjitam /
viprebhyo dīyate dravyaṃ prajābhyaś cābhayaṃ sadā //

na ataḥ parataro dharmo nṛpāṇāṃ yad raṇa-arjitam /
viprebhyo dīyate dravyaṃ prajābhyaś ca abhayaṃ sadā //

ya āhaveṣu vadhyante bhūmyartham aparāṅmukhāḥ /
akūṭair āyudhair yānti te svargaṃ yogino yathā //

ya āhaveṣu vadhyante bhūmy-artham aparāṅ-mukhāḥ /
akūṭair āyudhair yānti te svargaṃ yogino yathā //

padāni kratutulyāni bhagneṣv avinivartinām /
rājā sukṛtam ādatte hatānāṃ vipalāyinām //

padāni kratu-tulyāni bhagneṣv avinivartinām /
rājā sukṛtam ādatte hatānāṃ vipalāyinām //

tavāhaṃvādinaṃ klībaṃ nirhetiṃ parasaṃgatam /
na hanyād vinivṛttaṃ ca yuddhaprekṣaṇakādikam //

tava ahaṃ-vādinaṃ klībaṃ nirhetiṃ para-saṃgatam /
na hanyād vinivṛttaṃ ca yuddha-prekṣaṇaka-ādikam //

kṛtarakṣaḥ samutthāya paśyed āyavyayau svayam /
vyavahārāṃs tato dṛṣṭvā snātvā bhuñjīta kāmataḥ //

kṛta-rakṣaḥ samutthāya paśyed āya-vyayau svayam /
vyavahārāṃs tato dṛṣṭvā snātvā bhuñjīta kāmataḥ //

hiraṇyaṃ vyāpṛtānītaṃ bhāṇḍāgāreṣu nikṣipet /
paśyec cārāṃs tato dūtān preṣayen mantrisaṃgataḥ //

hiraṇyaṃ vyāpṛta-ānītaṃ bhāṇḍa-āgāreṣu nikṣipet /
paśyec cārāṃs tato dūtān preṣayen mantri-saṃgataḥ //

tataḥ svairavihārī syān mantribhir vā samāgataḥ /
balānāṃ darśanaṃ kṛtvā senānyā saha cintayet //

tataḥ svaira-vihārī syān mantribhir vā samāgataḥ /
balānāṃ darśanaṃ kṛtvā senānyā saha cintayet //

saṃdhyām upāsya śṛṇuyāc cārāṇāṃ gūḍhabhāṣitam /
gītanṛtyaiś ca bhuñjīta paṭhet svādhyāyam eva ca //

saṃdhyām upāsya śṛṇuyāc cārāṇāṃ gūḍha-bhāṣitam /
gīta-nṛtyaiś ca bhuñjīta paṭhet svādhyāyam eva ca //

saṃviśet tūryaghoṣeṇa pratibudhyetpratibuddhyat tathaiva ca /
śāstrāṇi cintayed buddhyā sarvakartavyatās tathā //

saṃviśet tūrya-ghoṣeṇa pratibudhyetpratibuddhyat tathaiva ca /
śāstrāṇi cintayed buddhyā sarva-kartavyatās tathā //

preṣayec ca tataś cārān sveṣv anyeṣu ca sādarān /
ṛtvikpurohitācāryair āśīrbhir abhinanditaḥ //

preṣayec ca tataś cārān sveṣv anyeṣu ca sa-ādarān /
ṛtvik-purohita-ācāryair āśīrbhir abhinanditaḥ //

dṛṣṭvā jyotirvido vaidyān dadyād gāṃ kāñcanaṃ mahīm /
naiveśikāni ca tataḥ śrotriyebhyo gṛhāṇi ca //

dṛṣṭvā jyotirvido vaidyān dadyād gāṃ kāñcanaṃ mahīm /
naiveśikāni ca tataḥ śrotriyebhyo gṛhāṇi ca //

brāhmaṇeṣu kṣamī snigdheṣv ajihmaḥ krodhano 'riṣu /
syād rājā bhṛtyavargeṣu prajāsu ca yathā pitā //

brāhmaṇeṣu kṣamī snigdheṣv ajihmaḥ krodhano 'riṣu /
syād rājā bhṛtya-vargeṣu prajāsu ca yathā pitā //

puṇyāt ṣaḍbhāgam ādatte nyāyena paripālayan /
sarvadānādhikaṃ yasmāt prajānāṃ paripālanam //

puṇyāt ṣaḍ-bhāgam ādatte nyāyena paripālayan /
sarva-dāna-adhikaṃ yasmāt prajānāṃ paripālanam //

cāṭataskaradurvṛttamahāsāhasikādibhiḥ /
pīḍyamānāḥ prajā rakṣet kāyasthaiś ca viśeṣataḥ //

cāṭa-taskara-durvṛttamahā-sāhasika-ādibhiḥ /
pīḍyamānāḥ prajā rakṣet kāyasthaiś ca viśeṣataḥ //

arakṣyamāṇāḥ kurvanti yatkiṃcit kilbiṣaṃ prajāḥ /
tasmāt tu nṛpater ardhaṃ yasmād gṛhṇāty asau karān //

arakṣyamāṇāḥ kurvanti yat-kiṃcit kilbiṣaṃ prajāḥ /
tasmāt tu nṛpater ardhaṃ yasmād gṛhṇāty asau karān //

ye rāṣṭrādhikṛtās teṣāṃ cārair jñātvā viceṣṭitam /
sādhūn sammānayed rājā viparītāṃś ca ghātayet //

ye rāṣṭra-adhikṛtās teṣāṃ cārair jñātvā viceṣṭitam /
sādhūn sammānayed rājā viparītāṃś ca ghātayet //

utkocajīvino dravyahīnān kṛtvā vivāsayet /
saddānamānasatkārān śrotriyān vāsayet sadā //

utkoca-jīvino dravyahīnān kṛtvā vivāsayet /
sad-dāna-māna-satkārān śrotriyān vāsayet sadā //

anyāyena nṛpo rāṣṭrāt svakośaṃ yo 'bhivardhayet /
so 'cirād vigataśrīko nāśam eti sabāndhavaḥ //

anyāyena nṛpo rāṣṭrāt sva-kośaṃ yo 'bhivardhayet /
so 'cirād vigata-śrīko nāśam eti sa-bāndhavaḥ //

prajāpīḍanasaṃtāpāt samudbhūto hutāśanaḥ /
rājñaḥ kulaṃ śriyaṃ prāṇāṃś cādagdhvā na nivartate //

prajā-pīḍana-saṃtāpāt samudbhūto hutāśanaḥ /
rājñaḥ kulaṃ śriyaṃ prāṇāṃś ca adagdhvā na nivartate //

ya eva nṛpater dharmaḥ svarāṣṭraparipālane /
tam eva kṛtsnam āpnoti pararāṣṭraṃ vaśaṃ nayan //

ya eva nṛpater dharmaḥ sva-rāṣṭra-paripālane /
tam eva kṛtsnam āpnoti para-rāṣṭraṃ vaśaṃ nayan //

yasmin deśe ya ācāro vyavahāraḥ kulasthitiḥ /
tathaiva paripālyo 'sau yadā vaśam upāgataḥ //

yasmin deśe ya ācāro vyavahāraḥ kula-sthitiḥ /
tathaiva paripālyo 'sau yadā vaśam upāgataḥ //

mantramūlaṃ yato rājyaṃ tasmān mantraṃ surakṣitam /
kuryād yathāsya na viduḥ karmaṇām āphalodayāt //

mantra-mūlaṃ yato rājyaṃ tasmān mantraṃ su-rakṣitam /
kuryād yatha āsya na viduḥ karmaṇām ā-phala-udayāt //

arir mitram udāsīno 'nantaras tatparaḥ paraḥ /
kramaśo maṇḍalaṃ cintyaṃ sāmādibhir upakramaiḥ //

arir mitram udāsīno 'nantaras tat-paraḥ paraḥ /
kramaśo maṇḍalaṃ cintyaṃ sāma-ādibhir upakramaiḥ //

upāyāḥ sāma dānaṃ ca bhedo daṇḍas tathaiva ca /
samyakprayuktāḥ sidhyeyur daṇḍas tv agatikā gatiḥ //

upāyāḥ sāma dānaṃ ca bhedo daṇḍas tathaiva ca /
samyak-prayuktāḥ sidhyeyur daṇḍas tv agatikā gatiḥ //

saṃdhiṃ ca vigrahaṃ yānam āsanaṃ saṃśrayaṃ tathā /
dvaidhībhāvaṃ guṇān etān yathāvat parikalpayet //

saṃdhiṃ ca vigrahaṃ yānam āsanaṃ saṃśrayaṃ tathā /
dvaidhī-bhāvaṃ guṇān etān yathāvat parikalpayet //

yadā sasyaguṇopetaṃ pararāṣṭraṃ tadā vrajet /
paraś ca hīna ātmā ca hṛṣṭavāhanapūruṣaḥ //

yadā sasya-guṇa-upetaṃ para-rāṣṭraṃ tadā vrajet /
paraś ca hīna ātmā ca hṛṣṭa-vāhana-pūruṣaḥ //

daive puruṣakāre ca karmasiddhir vyavasthitā /
tatra daivam abhivyaktaṃ pauruṣaṃ paurvadehikam //

daive puruṣa-kāre ca karma-siddhir vyavasthitā /
tatra daivam abhivyaktaṃ pauruṣaṃ paurvadehikam //

kecid daivāt svabhāvād vā kālāt puruṣakārataḥ /
saṃyoge kecid icchanti phalaṃ kuśalabuddhayaḥ //

kecid daivāt svabhāvād vā kālāt puruṣa-kārataḥ /
saṃyoge kecid icchanti phalaṃ kuśala-buddhayaḥ //

yathā hy ekena cakreṇa rathasya na gatir bhavet /
evaṃ puruṣakāreṇa vinā daivaṃ na sidhyati //

yathā hy ekena cakreṇa rathasya na gatir bhavet /
evaṃ puruṣa-kāreṇa vinā daivaṃ na sidhyati //

hiraṇyabhūmilābhebhyo mitralabdhir varā yataḥ /
ato yateta tatprāptyai rakṣet satyaṃ samāhitaḥ //

hiraṇya-bhūmi-lābhebhyo mitra-labdhir varā yataḥ /
ato yateta tat-prāptyai rakṣet satyaṃ samāhitaḥ //

svāmy amātyā jano durgaṃ kośo daṇḍas tathaiva ca /
mitrāṇy etāḥ prakṛtayo rājyaṃ saptāṅgam ucyate //

svāmy amātyā jano durgaṃ kośo daṇḍas tathaiva ca /
mitrāṇy etāḥ prakṛtayo rājyaṃ sapta-aṅgam ucyate //

tad avāpya nṛpo daṇḍaṃ durvṛtteṣu nipātayet /
dharmo hi daṇḍarūpeṇa brahmaṇā nirmitaḥ purā //

tad avāpya nṛpo daṇḍaṃ durvṛtteṣu nipātayet /
dharmo hi daṇḍa-rūpeṇa brahmaṇā nirmitaḥ purā //

sa netuṃ nyāyato 'śakyo lubdhenākṛtabuddhinā /
satyasaṃdhena śucinā susahāyena dhīmatā //

sa netuṃ nyāyato 'śakyo lubdhena akṛta-buddhinā /
satya-saṃdhena śucinā su-sahāyena dhīmatā //

yathāśāstraṃ prayuktaḥ san sadevāsuramānavam /
jagad ānandayet sarvam anyathā tat prakopayet //

yathā-śāstraṃ prayuktaḥ san sa-deva-asura-mānavam /
jagad ānandayet sarvam anyathā tat prakopayet //

adharmadaṇḍanaṃ svargakīrtilokavināśanam /
samyak tu daṇḍanaṃ rājñaḥ svargakīrtijayāvaham //

adharma-daṇḍanaṃ svargakīrti-loka-vināśanam /
samyak tu daṇḍanaṃ rājñaḥ svarga-kīrti-jaya-āvaham //

api bhrātā suto 'rghyo vā śvaśuro mātulo 'pi vā /
nādaṇḍyo nāma rājño 'sti dharmād vicalitaḥ svakāt //

api bhrātā suto 'rghyo vā śvaśuro mātulo 'pi vā /
na adaṇḍyo nāma rājño 'sti dharmād vicalitaḥ svakāt //

yo daṇḍyān daṇḍayed rājā samyag vadhyāṃś ca ghātayet /
iṣṭaṃ syāt kratubhis tena samāptavaradakṣiṇaiḥ //

yo daṇḍyān daṇḍayed rājā samyag vadhyāṃś ca ghātayet /
iṣṭaṃ syāt kratubhis tena samāpta-vara-dakṣiṇaiḥ //

iti saṃcintya nṛpatiḥ kratutulyaphalaṃ pṛthak /
vyavahārān svayaṃ paśyet sabhyaiḥ parivṛto 'nvaham //

iti saṃcintya nṛpatiḥ kratu-tulya-phalaṃ pṛthak /
vyavahārān svayaṃ paśyet sabhyaiḥ parivṛto 'nvaham //

kulāni jātīḥ śreṇīś ca gaṇān jānapadān api /
svadharmāc calitān rājā vinīya sthāpayet pathi //

kulāni jātīḥ śreṇīś ca gaṇān jānapadān api /
sva-dharmāc calitān rājā vinīya sthāpayet pathi //

jālasūryamarīcisthaṃ trasareṇū rajaḥ smṛtam /
te 'ṣṭau likṣā tu tās tisro rājasarṣapa ucyate //

jāla-sūrya-marīcisthaṃ trasa-reṇū rajaḥ smṛtam /
te 'ṣṭau likṣā tu tās tisro rāja-sarṣapa ucyate //

gauras tu te trayaḥ ṣaṭ te yavo madhyas tu te trayaḥ /
kṛṣṇalaḥ pañca te māṣas te suvarṇas tu ṣoḍaśa //

gauras tu te trayaḥ ṣaṭ te yavo madhyas tu te trayaḥ /
kṛṣṇalaḥ pañca te māṣas te suvarṇas tu ṣoḍaśa //

palaṃ suvarṇāś catvāraḥ pañca vāpi prakīrtitam /
dve kṛṣṇale rūpyamāṣo dharaṇaṃ ṣoḍaśaiva te //

palaṃ suvarṇāś catvāraḥ pañca va āpi prakīrtitam /
dve kṛṣṇale rūpya-māṣo dharaṇaṃ ṣoḍaśa eva te //

śatamānaṃ tu daśabhir dharaṇaiḥ palam eva tu /
niṣkaṃ suvarṇāś catvāraḥ kārṣikas tāmrikaḥ paṇaḥ //

śata-mānaṃ tu daśabhir dharaṇaiḥ palam eva tu /
niṣkaṃ suvarṇāś catvāraḥ kārṣikas tāmrikaḥ paṇaḥ //

sāśītipaṇasāhasro daṇḍa uttamasāhasaḥ /
tadardhaṃ madhyamaḥ proktas tadardham adhamaḥ smṛtaḥ //

sa-aśīti-paṇa-sāhasro daṇḍa uttama-sāhasaḥ /
tad-ardhaṃ madhyamaḥ proktas tad-ardham adhamaḥ smṛtaḥ //

dhigdaṇḍas tv atha vāgdaṇḍo dhanadaṇḍo vadhas tathā /
yojyā vyastāḥ samastā vā hy aparādhavaśād ime //

dhig-daṇḍas tv atha vāg-daṇḍo dhana-daṇḍo vadhas tathā /
yojyā vyastāḥ samastā vā hy aparādha-vaśād ime //

jñātvāparādhaṃ deśaṃ ca kālaṃ balam athāpi vā /
vayaḥ karma ca vittaṃ ca daṇḍaṃ daṇḍyeṣu pātayet //

jñātva āparādhaṃ deśaṃ ca kālaṃ balam atha api vā /
vayaḥ karma ca vittaṃ ca daṇḍaṃ daṇḍyeṣu pātayet //

II. vyavahārādhyāya
1. sādhāraṇa-vyavahāra-mātṛkā-prakaraṇam

vyavahārān nṛpaḥ paśyed vidvadbhir brāhmaṇaiḥ saha /
dharmaśāstrānusāreṇa krodhalobhavivarjitaḥ //

vyavahārān nṛpaḥ paśyed vidvadbhir brāhmaṇaiḥ saha /
dharmaśāstrānusāreṇa krodhalobhavivarjitaḥ //

śrutādhyayanasaṃpannā dharmajñāḥ satyavādinaḥ /
rājñā sabhāsadaḥ kāryā ripau mitre ca ye samāḥ //

śrutādhyayanasaṃpannā dharmajñāḥ satyavādinaḥ /
rājñā sabhāsadaḥ kāryā ripau mitre ca ye samāḥ //

apaśyatā kāryavaśād vyavahārān nṛpeṇa tu /
sabhyaiḥ saha niyoktavyo brāhmaṇaḥ sarvadharmavit //

apaśyatā kāryavaśād vyavahārān nṛpeṇa tu /
sabhyaiḥ saha niyoktavyo brāhmaṇaḥ sarvadharmavit //

rāgāl lobhād bhayād vāpi smṛtyapetādikāriṇaḥ /
sabhyāḥ pṛthak pṛthag daṇḍyā vivādād dviguṇaṃ damam //

rāgāl lobhād bhayād vāpi smṛtyapetādikāriṇaḥ /
sabhyāḥ pṛthak pṛthag daṇḍyā vivādād dviguṇaṃ damam //

smṛtyācāravyapetena mārgeṇādharṣitaḥ paraiḥ /
āvedayati ced rājñe vyavahārapadaṃ hi tat //

smṛtyācāravyapetena mārgeṇādharṣitaḥ paraiḥ /
āvedayati ced rājñe vyavahārapadaṃ hi tat //

pratyarthino 'grato lekhyaṃ yathāveditam arthinā /
samāmāsatadardhāharnāmajātyādicihnitam //

pratyarthino 'grato lekhyaṃ yathāveditam arthinā /
samāmāsatadardhāharnāmajātyādicihnitam //

śrutārthasyottaraṃ lekhyaṃ pūrvāvedakasaṃnidhau /
tato 'rthī lekhayet sadyaḥ pratijñātārthasādhanam //

śrutārthasyottaraṃ lekhyaṃ pūrvāvedakasaṃnidhau /
tato 'rthī lekhayet sadyaḥ pratijñātārthasādhanam //

tatsiddhau siddhim āpnoti viparītam ato 'nyathā /
catuṣpād vyavahāro 'yaṃ vivādeṣūpadarśitaḥ //

tat-siddhau siddhim āpnoti viparītam ato 'nyathā /
catuṣpād vyavahāro 'yaṃ vivādeṣūpadarśitaḥ //

2. asādhāraṇavyavahāramātṛkā-prakaraṇam

abhiyogam anistīrya nainaṃ pratyabhiyojayet /
abhiyuktaṃ ca nānyena noktaṃ viprakṛtiṃ nayet //

abhiyogam anistīrya nainaṃ pratyabhiyojayet /
abhiyuktaṃ ca nānyena na uktaṃ viprakṛtiṃ nayet //

kuryāt pratyabhiyogaṃ ca kalahe sāhaseṣu ca /
ubhayoḥ pratibhūr grāhyaḥ samarthaḥ kāryanirṇaye //

kuryāt pratyabhiyogaṃ ca kalahe sāhaseṣu ca /
ubhayoḥ pratibhūr grāhyaḥ samarthaḥ kāryanirṇaye //

nihnave bhāvito dadyād dhanaṃ rājñe ca tatsamam /
mithyābhiyogī dviguṇam abhiyogād dhanaṃ vahet //

nihnave bhāvito dadyād dhanaṃ rājñe ca tatsamam /
mithyābhiyogī dviguṇam abhiyogād dhanaṃ vahet //

sāhasasteyapāruṣyago'bhiśāpātyaye striyām /
vivādayet sadya eva kālo 'nyatrecchayā smṛtaḥ //

sāhasasteyapāruṣyago'bhiśāpātyaye striyām /
vivādayet sadya eva kālo 'nyatra icchayā smṛtaḥ //

deśād deśāntaraṃ yāti sṛkkiṇī parileḍhi ca /
lalāṭaṃ svidyate cāsya mukhaṃ vaivarṇyam eti ca //

deśād deśāntaraṃ yāti sṛkkiṇī parileḍhi ca /
lalāṭaṃ svidyate cāsya mukhaṃ vaivarṇyam eti ca //

pariśuṣyatskhaladvākyo viruddhaṃ bahu bhāṣite /
vākcakṣuḥ pūjayati no tathauṣṭhau nirbhujaty api //

pariśuṣyatskhaladvākyo viruddhaṃ bahu bhāṣite /
vāk-cakṣuḥ pūjayati no tathauṣṭhau nirbhujaty api //

svabhāvād vikṛtiṃ gacchen manovākkāyakarmabhiḥ /
abhiyoge 'tha sākṣye vā duṣṭaḥ sa parikīrtitaḥ //

svabhāvād vikṛtiṃ gacchen mano-vāk-kāya-karmabhiḥ /
abhiyoge 'tha sākṣye vā duṣṭaḥ sa parikīrtitaḥ //

saṃdigdhārthaṃ svatantro yaḥ sādhayed yaś ca niṣpatet /
na cāhūto vadet kiṃcid dhīno daṇḍyaś ca sa smṛtaḥ //

saṃdigdhārthaṃ svatantro yaḥ sādhayed yaś ca niṣpatet /
na cāhūto vadet kiṃcid dhīno daṇḍyaś ca sa smṛtaḥ //

sākṣiṣūbhayataḥ satsu sākṣiṇaḥ pūrvavādinaḥ /
pūrvapakṣe 'dharībhūte bhavanty uttaravādinaḥ //

sākṣiṣūbhayataḥ satsu sākṣiṇaḥ pūrvavādinaḥ /
pūrvapakṣe 'dharībhūte bhavanty uttaravādinaḥ //

sapaṇaś ced vivādaḥ syāt tatra hīnaṃ tu dāpayet /
daṇḍaṃ ca svapaṇaṃ caiva dhanine dhanam eva ca //

sapaṇaś ced vivādaḥ syāt tatra hīnaṃ tu dāpayet /
daṇḍaṃ ca svapaṇaṃ caiva dhanine dhanam eva ca //

chalaṃ nirasya bhūtena vyavahārān nayen nṛpaḥ /
bhūtam apy anupanyastaṃ hīyate vyavahārataḥ //

chalaṃ nirasya bhūtena vyavahārān nayen nṛpaḥ /
bhūtam apy anupanyastaṃ hīyate vyavahārataḥ //

nihnute likhitaṃ naikam ekadeśe vibhāvitaḥ /
dāpyaḥ sarvaṃ nṛpeṇārthaṃ na grāhyas tv aniveditaḥ //

nihnute likhitaṃ na ekam ekadeśe vibhāvitaḥ /
dāpyaḥ sarvaṃ nṛpeṇārthaṃ na grāhyas tv aniveditaḥ //

smṛtyor virodhe nyāyas tu balavān vyavahārataḥ /
arthaśāstrāt tu balavad dharmaśāstram iti sthitiḥ //

smṛtyor virodhe nyāyas tu balavān vyavahārataḥ /
arthaśāstrāt tu balavad dharmaśāstram iti sthitiḥ //

pramāṇaṃ likhitaṃ bhuktiḥ sākṣiṇaś ceti kīrtitam /
eṣām anyatamābhāve divyānyatamam ucyate //

pramāṇaṃ likhitaṃ bhuktiḥ sākṣiṇaś ca-iti kīrtitam /
eṣām anyatamābhāve divyānyatamam ucyate //

sarveṣv arthavivādeṣu balavaty uttarākriyā /
ādhau pratigrahe krīte pūrvā tu balavattarā //

sarveṣv arthavivādeṣu balavaty uttarākriyā /
ādhau pratigrahe krīte pūrvā tu balavattarā //

paśyato 'bruvato bhūmer hānir viṃśativārṣikī /
pareṇa bhujyamānāyā dhanasya daśavārṣikī //

paśyato 'bruvato bhūmer hānir viṃśati-vārṣikī /
pareṇa bhujyamānāyā dhanasya daśavārṣikī //

ādhisīmopanikṣepajaḍabāladhanair vinā /
tathopanidhirājastrīśrotriyāṇāṃ dhanair api //

ādhisīma-upanikṣepajaḍabāladhanair vinā /
tathā-upanidhirājastrīśrotriyāṇāṃ dhanair api //

ādhyādīnāṃ vihartāraṃ dhanine dāpayed dhanam /
daṇḍaṃ ca tatsamaṃ rājñe śaktyapekṣam athāpi vā //

ādhyādīnāṃ vihartāraṃ dhanine dāpayed dhanam /
daṇḍaṃ ca tatsamaṃ rājñe śaktyapekṣam athāpi vā //

āgamo 'bhyadhiko bhogād vinā pūrvakramāgatāt /
āgame 'pi balaṃ naiva bhuktiḥ stokāpi yatra no //

āgamo 'bhyadhiko bhogād vinā pūrvakramāgatāt /
āgame 'pi balaṃ na-eva bhuktiḥ stokāpi yatra no //

āgamas tu kṛto yena so 'bhiyuktas tam uddharet /
na tatsutas tatsuto vā bhuktis tatra garīyasī //

āgamas tu kṛto yena so 'bhiyuktas tam uddharet /
na tatsutas tatsuto vā bhuktis tatra garīyasī //

yo 'bhiyuktaḥ paretaḥ syāt tasya rikthī tam uddharet /
na tatra kāraṇaṃ bhuktir āgamena vinākṛtā //

yo 'bhiyuktaḥ para-itaḥ syāt tasya rikthī tam uddharet /
na tatra kāraṇaṃ bhuktir āgamena vinākṛtā //

nṛpeṇādhikṛtāḥ pūgāḥ śreṇayo 'tha kulāni ca /
pūrvaṃ pūrvaṃ guru jñeyaṃ vyavahāravidhau nṛṇām //

nṛpeṇādhikṛtāḥ pūgāḥ śreṇayo 'tha kulāni ca /
pūrvaṃ pūrvaṃ guru jñeyaṃ vyavahāravidhau nṛṇām //

balopādhivinirvṛttān vyavahārān nivartayet /
strīnaktamantarāgārabahiḥśatrukṛtāṃs tathā //

bala-upādhivinirvṛttān vyavahārān nivartayet /
strī-naktam-antarāgārabahiḥ-śatrukṛtāṃs tathā //

mattonmattārtavyasanibālabhītādiyojitaḥ /
asaṃbaddhakṛtaś caiva vyavahāro na sidhyati //

matta-unmattārtavyasanibālabhītādiyojitaḥ /
asaṃbaddhakṛtaś caiva vyavahāro na sidhyati //

pranaṣṭādhigataṃ deyaṃ nṛpeṇa dhanine dhanam /
vibhāvayen na cel liṅgais tatsamaṃ daṇḍam arhati //

pranaṣṭādhigataṃ deyaṃ nṛpeṇa dhanine dhanam /
vibhāvayen na cel liṅgais tatsamaṃ daṇḍam arhati //

rājā labdhvā nidhiṃ dadyād dvijebhyo 'rdhaṃ dvijaḥ punaḥ /
vidvān aśeṣam ādadyāt sa sarvasya prabhur yataḥ //

rājā labdhvā nidhiṃ dadyād dvijebhyo 'rdhaṃ dvijaḥ punaḥ /
vidvān aśeṣam ādadyāt sa sarvasya prabhur yataḥ //

itareṇa nidhau labdhe rājā ṣaṣṭhāṃśam āharet /
aniveditavijñāto dāpyas taṃ daṇḍam eva ca //

itareṇa nidhau labdhe rājā ṣaṣṭhāṃśam āharet /
aniveditavijñāto dāpyas taṃ daṇḍam eva ca //

deyaṃ caurahṛtaṃ dravyaṃ rājñā jānapadāya tu /
adadad dhi samāpnoti kilbiṣaṃ yasya tasya tat //

deyaṃ caurahṛtaṃ dravyaṃ rājñā jānapadāya tu /
adadad dhi samāpnoti kilbiṣaṃ yasya tasya tat //

3. ṛṇā3dāna-prakaraṇam

aśītibhāgo vṛddhiḥ syān māsi māsi sabandhake /
varṇakramāc chataṃ dvitricatuṣpañcakam anyathā //

aśīti-bhāgo vṛddhiḥ syān māsi māsi sabandhake /
varṇa-kramāc chataṃ dvi-tricatuṣ-pañcakam anyathā //

kāntāragās tu daśakaṃ sāmudrā viṃśakaṃ śatam /
dadyur vā svakṛtāṃ vṛddhiṃ sarve sarvāsu jātiṣu //

kāntāragās tu daśakaṃ sāmudrā viṃśakaṃ śatam /
dadyur vā sva-kṛtāṃ vṛddhiṃ sarve sarvāsu jātiṣu //

saṃtatis tu paśustrīṇāṃ rasasyāṣṭaguṇā parā /
vastradhānyahiraṇyānāṃ catustridviguṇā parā //

saṃtatis tu paśu-strīṇāṃ rasasya aṣṭa-guṇā parā /
vastra-dhānya-hiraṇyānāṃ catus-tri-dvi-guṇā parā //

prapannaṃ sādhayann arthaṃ na vācyo nṛpater bhavet /
sādhyamāno nṛpaṃ gacchan daṇḍyo dāpyaś ca taddhanam //

prapannaṃ sādhayann arthaṃ na vācyo nṛpater bhavet /
sādhyamāno nṛpaṃ gacchan daṇḍyo dāpyaś ca tad-dhanam //

gṛhītānukramād dāpyo dhaninām adhamarṇikaḥ /
dattvā tu brāhmaṇāyaiva nṛpates tadanantaram //

gṛhīta-anukramād dāpyo dhaninām adhamarṇikaḥ /
dattvā tu brāhmaṇāya eva nṛpates tad-anantaram //

rājñādhamarṇiko dāpyaḥ sādhitād daśakaṃ śatam /
pañcakaṃ ca śataṃ dāpyaḥ prāptārtho hy uttamarṇikaḥ //

rājña ādhamarṇiko dāpyaḥ sādhitād daśakaṃ śatam /
pañcakaṃ ca śataṃ dāpyaḥ prāpta-artho hy uttamarṇikaḥ //

hīnajātiṃ parikṣīṇam ṛṇārthaṃ karma kārayet /
brāhmaṇas tu parikṣīṇaḥ śanair dāpyo yathodayam //

hīna-jātiṃ parikṣīṇam ṛṇa-arthaṃ karma kārayet /
brāhmaṇas tu parikṣīṇaḥ śanair dāpyo yathā-udayam //

dīyamānaṃ na gṛhṇāti prayuktaṃ yaḥ svakaṃ dhanam /
madhyasthasthāpitaṃ cet syād vardhate na tataḥ param //

dīyamānaṃ na gṛhṇāti prayuktaṃ yaḥ svakaṃ dhanam /
madhyastha-sthāpitaṃ cet syād vardhate na tataḥ param //

avibhaktaiḥ kuṭumbārthe yad ṛṇaṃ tu kṛtaṃ bhavet /
dadyus tad rikthinaḥ prete proṣite vā kuṭumbini //

avibhaktaiḥ kuṭumba-arthe yad ṛṇaṃ tu kṛtaṃ bhavet /
dadyus tad rikthinaḥ prete proṣite vā kuṭumbini //

na yoṣitpatiputrābhyāṃ na putreṇa kṛtaṃ pitā /
dadyād ṛte kuṭumbārthān na patiḥ strīkṛtaṃ tathā //

na yoṣit-pati-putrābhyāṃ na putreṇa kṛtaṃ pitā /
dadyād ṛte kuṭumba-arthān na patiḥ strī-kṛtaṃ tathā //

surākāmadyūtakṛtaṃ daṇḍaśulkāvaśiṣṭakam /
vṛthādānaṃ tathaiveha putro dadyān na paitṛkam //

surā-kāma-dyūta-kṛtaṃ daṇḍa-śulka-avaśiṣṭakam /
vṛthā-dānaṃ tathaiva iha putro dadyān na paitṛkam //

gopaśauṇḍikaśailūṣarajakavyādhayoṣitām /
ṛṇaṃ dadyāt patis teṣāṃ yasmād vṛttis tadāśrayā //

gopa-śauṇḍika-śailūṣarajaka-vyādha-yoṣitām /
ṛṇaṃ dadyāt patis teṣāṃ yasmād vṛttis tad-āśrayā //

pratipannaṃ striyā deyaṃ patyā vā saha yat kṛtam /
svayaṃkṛtaṃ vā yad ṛṇaṃ nānyat strī dātum arhati //

pratipannaṃ striyā deyaṃ patyā vā saha yat kṛtam /
svayaṃ-kṛtaṃ vā yad ṛṇaṃ na anyat strī dātum arhati //

pitari proṣite prete vyasanābhiplute 'pi vā /
putrapautrair ṛṇaṃ deyaṃ nihnave sākṣibhāvitam //

pitari proṣite prete vyasana-abhiplute 'pi vā /
putra-pautrair ṛṇaṃ deyaṃ nihnave sākṣi-bhāvitam //

rikthagrāha ṛṇaṃ dāpyo yoṣidgrāhas tathaiva ca /
putro 'nanyāśritadravyaḥ putrahīnasya rikthinaḥ //

riktha-grāha ṛṇaṃ dāpyo yoṣid-grāhas tathaiva ca /
putro 'nanya-āśrita-dravyaḥ putra-hīnasya rikthinaḥ //

bhrātṝṇām atha daṃpatyoḥ pituḥ putrasya caiva hi /
prātibhāvyam ṛṇaṃ sākṣyam avibhakte na tu smṛtam //

bhrātṝṇām atha daṃpatyoḥ pituḥ putrasya caiva hi /
prātibhāvyam ṛṇaṃ sākṣyam avibhakte na tu smṛtam //

darśane pratyaye dāne prātibhāvyaṃ vidhīyate /
ādyau tu vitathe dāpyāv itarasya sutā api //

darśane pratyaye dāne prātibhāvyaṃ vidhīyate /
ādyau tu vitathe dāpyāv itarasya sutā api //

darśanapratibhūr yatra mṛtaḥ prātyayiko 'pi vā /
na tatputrā ṛṇaṃ dadyur dadyur dānāya yaḥ sthitaḥ //

darśana-pratibhūr yatra mṛtaḥ prātyayiko 'pi vā /
na tat-putrā ṛṇaṃ dadyur dadyur dānāya yaḥ sthitaḥ //

bahavaḥ syur yadi svāṃśair dadyuḥ pratibhuvo dhanam /
ekacchāyāśriteṣv eṣu dhanikasya yathāruci //

bahavaḥ syur yadi sva-aṃśair dadyuḥ pratibhuvo dhanam /
eka-cchāyā-āśriteṣv eṣu dhanikasya yathā-ruci //

pratibhūr dāpito yat tu prakāśaṃ dhanino dhanam /
dviguṇaṃ pratidātavyam ṛṇikais tasya tad bhavet //

pratibhūr dāpito yat tu prakāśaṃ dhanino dhanam /
dvi-guṇaṃ pratidātavyam ṛṇikais tasya tad bhavet //

saṃtatiḥ strīpaśuṣv eva dhānyaṃ triguṇam eva ca /
vastraṃ caturguṇaṃ proktaṃ rasaś cāṣṭaguṇas tathā //

saṃtatiḥ strī-paśuṣv eva dhānyaṃ tri-guṇam eva ca /
vastraṃ catur-guṇaṃ proktaṃ rasaś ca aṣṭa-guṇas tathā //

ādhiḥ praṇaśyed dviguṇe dhane yadi na mokṣyate /
kāle kālakṛto naśyet phalabhogyo na naśyati //

ādhiḥ praṇaśyed dvi-guṇe dhane yadi na mokṣyate /
kāle kāla-kṛto naśyet phala-bhogyo na naśyati //

gopyādhibhoge no vṛddhiḥ sopakāre ca hāpite /
naṣṭo deyo vinaṣṭaś ca daivarājakṛtād ṛte //

gopya-adhibhoge no vṛddhiḥ sa-upakāre ca hāpite /
naṣṭo deyo vinaṣṭaś ca daiva-rāja-kṛtād ṛte //

ādheḥ svīkaraṇāt siddhī rakṣyamāṇo 'py asāratām /
yātaś ced anya ādheyo dhanabhāg vā dhanī bhavet //

ādheḥ svīkaraṇāt siddhī rakṣyamāṇo 'py asāratām /
yātaś ced anya ādheyo dhana-bhāg vā dhanī bhavet //

caritrabandhakakṛtaṃ sa vṛddhyā dāpayed dhanam /
satyaṃkārakṛtaṃ dravyaṃ dviguṇaṃ pratidāpayet //

caritra-bandhaka-kṛtaṃ sa vṛddhyā dāpayed dhanam /
satyaṃ-kāra-kṛtaṃ dravyaṃ dvi-guṇaṃ pratidāpayet //

upasthitasya moktavya ādhiḥ steno 'nyathā bhavet /
prayojake 'sati dhanaṃ kule nyasyādhim āpnuyāt //

upasthitasya moktavya ādhiḥ steno 'nyathā bhavet /
prayojake 'sati dhanaṃ kule nyasyā adhim āpnuyāt //

tatkālakṛtamūlyo vā tatra tiṣṭhed avṛddhikaḥ /
vinā dhāraṇakād vāpi vikrīṇīta sasākṣikam //

tat-kāla-kṛta-mūlyo vā tatra tiṣṭhed avṛddhikaḥ /
vinā dhāraṇakād va āpi vikrīṇīta sa-sākṣikam //

yadā tu dviguṇībhūtam ṛṇam ādhau tadā khalu /
mocya ādhis tadutpanne praviṣṭe dviguṇe dhane //

yadā tu dvi-guṇī-bhūtam ṛṇam ādhau tadā khalu /
mocya ādhis tad-utpanne praviṣṭe dvi-guṇe dhane //

4. upanidhi-prakaraṇam

vāsanastham anākhyāya haste 'nyasya yad arpyate /
dravyaṃ tad aupanidhikaṃ pratideyaṃ tathaiva tat //

vāsanastham anākhyāya haste 'nyasya yad arpyate /
dravyaṃ tad aupanidhikaṃ pratideyaṃ tatha aiva tat //

na dāpyo 'pahṛtaṃ taṃ tu rājadaivikataskaraiḥ /
bhreṣaś cen mārgite 'adatte dāpyo daṇḍaṃ ca tatsamam //

na dāpyo 'pahṛtaṃ taṃ tu rāja-daivika-taskaraiḥ /
bhreṣaś cen mārgite 'adatte dāpyo daṇḍaṃ ca tat-samam //

ājīvan svecchayā daṇḍyo dāpyas taṃ cāpi sodayam /

yācitānvāhitanyāsanikṣepādiṣv ayaṃ vidhiḥ //

ājīvan sva-icchayā daṇḍyo dāpyas taṃ ca api sa-udayam /

yācita-anvāhita-nyāsanikṣepa-ādiṣv ayaṃ vidhiḥ //

5. sākṣi-prakaraṇam

tapasvino dānaśīlāḥ kulīnāḥ satyavādinaḥ /
dharmapradhānā ṛjavaḥ putravanto dhanānvitāḥ //

tapasvino dāna-śīlāḥ kulīnāḥ satya-vādinaḥ /
dharma-pradhānā ṛjavaḥ putravanto dhana-anvitāḥ //

tryavarāḥ sākṣiṇo jñeyāḥ śrautasmārtakriyāparāḥ /
yathājāti yathāvarṇaṃ sarve sarveṣu vā smṛtāḥ //

try-avarāḥ sākṣiṇo jñeyāḥ śrauta-smārta-kriyā-parāḥ /
yathā-jāti yathā-varṇaṃ sarve sarveṣu vā smṛtāḥ //

strībālavṛddhakitavamattonmattābhiśastakāḥ /
raṅgāvatāripākhaṇḍikūṭakṛdvikalendriyāḥ //

strī-bāla-vṛddha-kitavamatta-unmatta-abhiśastakāḥ /
raṅga-avatāri-pākhaṇḍikūṭa-kṛd-vikala-indriyāḥ //

patitāptārthasaṃbandhisahāyariputaskarāḥ /
sāhasī dṛṣṭadoṣaś ca nirdhūtādyās tv asākṣiṇaḥ //

patita-āpta-artha-saṃbandhisahāya-ripu-taskarāḥ /
sāhasī dṛṣṭa-doṣaś ca nirdhūta-ādyās tv asākṣiṇaḥ //

ubhayānumataḥ sākṣī bhavaty eko 'pi dharmavit /
sarvaḥ sākṣī saṃgrahaṇe cauryapāruṣyasāhase //

ubhaya-anumataḥ sākṣī bhavaty eko 'pi dharmavit /
sarvaḥ sākṣī saṃgrahaṇe caurya-pāruṣya-sāhase //

sākṣiṇaḥ śrāvayed vādiprativādisamīpagān /

ye pātakakṛtāṃ lokā mahāpātakināṃ tathā //

sākṣiṇaḥ śrāvayed vādiprativādi-samīpagān /

ye pātaka-kṛtāṃ lokā mahā-pātakināṃ tathā //

agnidānāṃ ca ye lokā ye ca strībālaghātinām /
sa tān sarvān avāpnoti yaḥ sākṣyam anṛtaṃ vadet //

agni-dānāṃ ca ye lokā ye ca strī-bāla-ghātinām /
sa tān sarvān avāpnoti yaḥ sākṣyam anṛtaṃ vadet //

sukṛtaṃ yat tvayā kiṃcij janmāntaraśataiḥ kṛtam /
tat sarvaṃ tasya jānīhi yaṃ parājayase mṛṣā //

sukṛtaṃ yat tvayā kiṃcij janma-antara-śataiḥ kṛtam /
tat sarvaṃ tasya jānīhi yaṃ parājayase mṛṣā //

abruvan hi naraḥ sākṣyam ṛṇaṃ sadaśabandhakam /
rājñā sarvaṃ pradāpyaḥ syāt ṣaṭcatvāriṃśake 'hani //

abruvan hi naraḥ sākṣyam ṛṇaṃ sa-daśa-bandhakam /
rājñā sarvaṃ pradāpyaḥ syāt ṣaṭ-catvāriṃśake 'hani //

na dadāti hi yaḥ sākṣyaṃ jānann api narādhamaḥ /
sa kūṭasākṣiṇāṃ pāpais tulyo daṇḍena caiva hi //

na dadāti hi yaḥ sākṣyaṃ jānann api nara-adhamaḥ /
sa kūṭa-sākṣiṇāṃ pāpais tulyo daṇḍena caiva hi //

dvaidhe bahūnāṃ vacanaṃ sameṣu guṇināṃ tathā /
guṇidvaidhe tu vacanaṃ grāhyaṃ ye guṇavattamāḥ //

dvaidhe bahūnāṃ vacanaṃ sameṣu guṇināṃ tathā /
guṇi-dvaidhe tu vacanaṃ grāhyaṃ ye guṇavattamāḥ //

yasyocuḥ sākṣiṇaḥ satyāṃ pratijñāṃ sa jayī bhavet /
anyathā vādino yasya dhruvas tasya parājayaḥ //

yasyā ucuḥ sākṣiṇaḥ satyāṃ pratijñāṃ sa jayī bhavet /
anyathā vādino yasya dhruvas tasya parājayaḥ //

ukte 'pi sākṣibhiḥ sākṣye yady anye guṇavattamāḥ /
dviguṇā vānyathā brūyuḥ kūṭāḥ syuḥ pūrvasākṣiṇaḥ //

ukte 'pi sākṣibhiḥ sākṣye yady anye guṇavattamāḥ /
dvi-guṇā va ānyathā brūyuḥ kūṭāḥ syuḥ pūrva-sākṣiṇaḥ //

pṛthak pṛthag daṇḍanīyāḥ kūṭakṛt sākṣiṇas tathā /
vivādād dviguṇaṃ daṇḍaṃ vivāsyo brāhmaṇaḥ smṛtaḥ //

pṛthak pṛthag daṇḍanīyāḥ kūṭakṛt sākṣiṇas tathā /
vivādād dvi-guṇaṃ daṇḍaṃ vivāsyo brāhmaṇaḥ smṛtaḥ //

yaḥ sākṣyaṃ śrāvito 'nyebhyo nihnute tat tamovṛtaḥ /
sa dāpyo 'ṣṭaguṇaṃ daṇḍaṃ brāhmaṇaṃ tu vivāsayet //

yaḥ sākṣyaṃ śrāvito 'nyebhyo nihnute tat tamo-vṛtaḥ /
sa dāpyo 'ṣṭa-guṇaṃ daṇḍaṃ brāhmaṇaṃ tu vivāsayet //

varṇināṃ hi vadho yatra tatra sākṣy anṛtaṃ vadet /

tatpāvanāya nirvāpyaś caruḥ sārasvato dvijaiḥ //

varṇināṃ hi vadho yatra tatra sākṣy anṛtaṃ vadet /

tat-pāvanāya nirvāpyaś caruḥ sārasvato dvijaiḥ //

6. lekhya-prakaraṇam

yaḥ kaścid artho niṣṇātaḥ svarucyā tu parasparam /
lekhyaṃ tu sākṣimat kāryaṃ tasmin dhanikapūrvakam //

yaḥ kaścid artho niṣṇātaḥ sva-rucyā tu parasparam /
lekhyaṃ tu sākṣimat kāryaṃ tasmin dhanika-pūrvakam //

samāmāsatadardhāharnāmajātisvagotrakaiḥ /
sabrahmacārikātmīyapitṛnāmādicihnitam //

samā-māsa-tad-ardha-aharnāma-jāti-sva-gotrakaiḥ /
sa-brahmacārika-ātmīyapitṛ-nāma-ādi-cihnitam //

samāpte 'rthe ṛṇī nāma svahastena niveśayet /
mataṃ me 'mukaputrasya yad atropari lekhitam //

samāpte 'rthe ṛṇī nāma sva-hastena niveśayet /
mataṃ me 'muka-putrasya yad atra upari lekhitam //

sākṣiṇaś ca svahastena pitṛnāmakapūrvakam /
atrāham amukaḥ sākṣī likheyur iti te samāḥ //

sākṣiṇaś ca sva-hastena pitṛ-nāmaka-pūrvakam /
atra aham amukaḥ sākṣī likheyur iti te samāḥ //

ubhayābhyarthitenaitan mayā hy amukasūnunā /
likhitaṃ hy amukeneti lekhako 'nte tato likhet //

ubhaya-abhyarthitena etan mayā hy amuka-sūnunā /
likhitaṃ hy amukena iti lekhako 'nte tato likhet //

vināpi sākṣibhir lekhyaṃ svahastalikhitaṃ tu yat /
tat pramāṇaṃ smṛtaṃ lekhyaṃ balopadhikṛtād ṛte //

vina āpi sākṣibhir lekhyaṃ sva-hasta-likhitaṃ tu yat /
tat pramāṇaṃ smṛtaṃ lekhyaṃ bala-upadhi-kṛtād ṛte //

ṛṇaṃ lekhyakṛtaṃ deyaṃ puruṣais tribhir eva tu /
ādhis tu bhujyate tāvad yāvat tan na pradīyate //

ṛṇaṃ lekhya-kṛtaṃ deyaṃ puruṣais tribhir eva tu /
ādhis tu bhujyate tāvad yāvat tan na pradīyate //

deśāntarasthe durlekhye naṣṭonmṛṣṭe hṛte tathā /
bhinne dagdhe 'thavā chinne lekhyam anyat tu kārayet //

deśa-antarasthe durlekhye naṣṭa-unmṛṣṭe hṛte tathā /
bhinne dagdhe 'thavā chinne lekhyam anyat tu kārayet //

saṃdigdhalekhyaśuddhiḥ syāt svahastalikhitādibhiḥ /
yuktiprāptikriyācihnasaṃbandhāgamahetubhiḥ //

saṃdigdha-lekhya-śuddhiḥ syāt sva-hasta-likhita-ādibhiḥ /
yukti-prāpti-kriyā-cihnasaṃbandha-āgama-hetubhiḥ //

lekhyasya pṛṣṭhe 'bhilikhed dattvā dattvā rṇiko dhanam /
dhanī vopagataṃ dadyāt svahastaparicihnitam //

lekhyasya pṛṣṭhe 'bhilikhed dattvā dattvā rṇiko dhanam /
dhanī va ūpagataṃ dadyāt sva-hasta-paricihnitam //

dattvā rṇaṃ pāṭayel lekhyaṃ śuddhyai vānyat tu kārayet /

sākṣimac ca bhaved yad vā tad dātavyaṃ sasākṣikam //

dattvā rṇaṃ pāṭayel lekhyaṃ śuddhyai va ānyat tu kārayet /

sākṣimac ca bhaved yad vā tad dātavyaṃ sa-sākṣikam //

7. divya-prakaraṇam

tulāgnyāpo viṣaṃ kośo divyānīha viśuddhaye /
mahābhiyogeṣv etāni śīrṣakasthe 'bhiyoktari //

tulā-agny-āpo viṣaṃ kośo divyāni iha viśuddhaye /
mahā-abhiyogeṣv etāni śīrṣakasthe 'bhiyoktari //

rucyā vānyataraḥ kuryād itaro vartayec chiraḥ /
vināpi śīrṣakāt kuryān nṛpadrohe 'tha pātake //

rucyā va ānyataraḥ kuryād itaro vartayec chiraḥ /
vina āpi śīrṣakāt kuryān nṛpa-drohe 'tha pātake //

sacailaṃ snātam āhūya sūryodaya upoṣitam /
kārayet sarvadivyāni nṛpabrāhmaṇasaṃnidhau //

sa-cailaṃ snātam āhūya sūrya-udaya upoṣitam /
kārayet sarva-divyāni nṛpa-brāhmaṇa-saṃnidhau //

tulā strībālavṛddhāndhapaṅgubrāhmaṇarogiṇām /
agnir jalaṃ vā śūdrasya yavāḥ sapta viṣasya vā //

tulā strī-bāla-vṛddha-andhapaṅgu-brāhmaṇa-rogiṇām /
agnir jalaṃ vā śūdrasya yavāḥ sapta viṣasya vā //

nāsahasrād dharet phālaṃ na viṣaṃ na tulāṃ tathā /

nṛpārtheṣv abhiśāpe ca vaheyuḥ śucayaḥ sadā //

na asahasrād dharet phālaṃ na viṣaṃ na tulāṃ tathā /

nṛpa-artheṣv abhiśāpe ca vaheyuḥ śucayaḥ sadā //

tulādhāraṇavidvadbhir abhiyuktas tulāśritaḥ /
pratimānasamībhūto rekhāṃ kṛtvāvatāritaḥ //

tulā-dhāraṇa-vidvadbhir abhiyuktas tulā-āśritaḥ /
pratimāna-samī-bhūto rekhāṃ kṛtva āvatāritaḥ //

tvaṃ tule satyadhāmāsi purā devair vinirmitā /
tat satyaṃ vada kalyāṇi saṃśayān māṃ vimocaya //

tvaṃ tule satya-dhāma āsi purā devair vinirmitā /
tat satyaṃ vada kalyāṇi saṃśayān māṃ vimocaya //

yady asmi pāpakṛn mātas tato māṃ tvam adho naya /
śuddhaś ced gamayordhvaṃ māṃ tulām ity abhimantrayet //

yady asmi pāpa-kṛn mātas tato māṃ tvam adho naya /
śuddhaś ced gamayā urdhvaṃ māṃ tulām ity abhimantrayet //

karau vimṛditavrīher lakṣayitvā tato nyaset /
saptāśvatthasya patrāṇi tāvat sūtreṇa veṣṭayet //

karau vimṛdita-vrīher lakṣayitvā tato nyaset /
sapta-aśvatthasya patrāṇi tāvat sūtreṇa veṣṭayet //

tvam agne sarvabhūtānām antaś carasi pāvaka /
sākṣivat puṇyapāpebhyo brūhi satyaṃ kave mama //

tvam agne sarva-bhūtānām antaś carasi pāvaka /
sākṣivat puṇya-pāpebhyo brūhi satyaṃ kave mama //

tasyety uktavato lauhaṃ pañcāśat palikaṃ samam /
agnivarṇaṃ nyaset piṇḍaṃ hastayor ubhayor api //

tasya ity uktavato lauhaṃ pañcāśat palikaṃ samam /
agni-varṇaṃ nyaset piṇḍaṃ hastayor ubhayor api //

sa tam ādāya saptaiva maṇḍalāni śanair vrajet /
ṣoḍaśāṅgulakaṃ jñeyaṃ maṇḍalaṃ tāvad antaram //

sa tam ādāya sapta eva maṇḍalāni śanair vrajet /
ṣoḍaśa-aṅgulakaṃ jñeyaṃ maṇḍalaṃ tāvad antaram //

muktvāgniṃ mṛditavrīhir adagdhaḥ śuddhim āpnuyāt /

antarā patite piṇḍe saṃdehe vā punar haret //

muktva āgniṃ mṛdita-vrīhir adagdhaḥ śuddhim āpnuyāt /

antarā patite piṇḍe saṃdehe vā punar haret //

satyena mābhirakṣa tvaṃ varuṇety abhiśāpya kam /
nābhidaghnodakasthasya gṛhītvorū jalaṃ vaśet //

satyena ma ābhirakṣa tvaṃ varuṇa ity abhiśāpya kam /
nābhi-daghna-udakasthasya gṛhītvā ūrū jalaṃ vaśet //

samakālam iṣuṃ muktam ānīyānyo javī naraḥ /

gate tasmin nimagnāṅgaṃ paśyec cec chuddhim āpnuyāt //

sama-kālam iṣuṃ muktam ānīya anyo javī naraḥ /

gate tasmin nimagna-aṅgaṃ paśyec cec chuddhim āpnuyāt //

tvaṃ viṣa brahmaṇaḥ putraḥ satyadharme vyavasthitaḥ /
trāyasvāsmād abhīśāpāt satyena bhava me 'mṛtam //

tvaṃ viṣa brahmaṇaḥ putraḥ satya-dharme vyavasthitaḥ /
trāyasva asmād abhīśāpāt satyena bhava me 'mṛtam //

evam uktvā viṣaṃ śārṅgaṃ bhakṣayed dhimaśailajam /
yasya vegair vinā jīryec chuddhiṃ tasya vinirdiśet //

evam uktvā viṣaṃ śārṅgaṃ bhakṣayed dhima-śailajam /
yasya vegair vinā jīryec chuddhiṃ tasya vinirdiśet //

devān ugrān samabhyarcya tatsnānodakam āharet /
saṃsrāvya pāyayet tasmāj jalaṃ tu prasṛtitrayam //

devān ugrān samabhyarcya tat-snāna-udakam āharet /
saṃsrāvya pāyayet tasmāj jalaṃ tu prasṛti-trayam //

arvāk caturdaśād ahno yasya no rājadaivikam /
vyasanaṃ jāyate ghoraṃ sa śuddhaḥ syān na saṃśayaḥ //

arvāk caturdaśād ahno yasya no rāja-daivikam /
vyasanaṃ jāyate ghoraṃ sa śuddhaḥ syān na saṃśayaḥ //

8. dāya-vibhāga-prakaraṇam

vibhāgaṃ cet pitā kuryād icchayā vibhajet sutān /
jyeṣṭhaṃ vā śreṣṭhabhāgena sarve vā syuḥ samāṃśinaḥ //

vibhāgaṃ cet pitā kuryād icchayā vibhajet sutān /
jyeṣṭhaṃ vā śreṣṭha-bhāgena sarve vā syuḥ sama-aṃśinaḥ //

yadi kuryāt samān aṃśān patnyaḥ kāryāḥ samāṃśikāḥ /
na dattaṃ strīdhanaṃ yāsāṃ bhartrā vā śvaśureṇa vā //

yadi kuryāt samān aṃśān patnyaḥ kāryāḥ sama-aṃśikāḥ /
na dattaṃ strī-dhanaṃ yāsāṃ bhartrā vā śvaśureṇa vā //

śaktasyānīhamānasya kiṃcid dattvā pṛthak kriyā /
nyūnādhikavibhaktānāṃ dharmyaḥ pitṛkṛtaḥ smṛtaḥ //

śaktasya anīhamānasya kiṃcid dattvā pṛthak kriyā /
nyūna-adhika-vibhaktānāṃ dharmyaḥ pitṛ-kṛtaḥ smṛtaḥ //

vibhajeran sutāḥ pitror ūrdhvaṃ riktham ṛṇaṃ samam /

mātur duhitaraḥ śeṣam ṛṇāt tābhya ṛte 'nvayaḥ //

vibhajeran sutāḥ pitror ūrdhvaṃ riktham ṛṇaṃ samam /

mātur duhitaraḥ śeṣam ṛṇāt tābhya ṛte 'nvayaḥ //

pitṛdravyāvirodhena yad anyat svayam arjitam /
maitramaudvāhikaṃ caiva dāyādānāṃ na tad bhavet //

pitṛ-dravya-avirodhena yad anyat svayam arjitam /
maitra-maudvāhikaṃ caiva dāyādānāṃ na tad bhavet //

kramād abhyāgataṃ dravyaṃ hṛtam apy uddharet tu yaḥ /
dāyādebhyo na tad dadyād vidyayā labdham eva ca //

kramād abhyāgataṃ dravyaṃ hṛtam apy uddharet tu yaḥ /
dāyādebhyo na tad dadyād vidyayā labdham eva ca //

sāmānyārthasamutthāne vibhāgas tu samaḥ smṛtaḥ /
anekapitṛkāṇāṃ tu pitṛto bhāgakalpanā //

sāmānya-artha-samutthāne vibhāgas tu samaḥ smṛtaḥ /
aneka-pitṛkāṇāṃ tu pitṛto bhāga-kalpanā //

bhūr yā pitāmahopāttā nibandho dravyam eva vā /
tatra syāt sadṛśaṃ svāmyaṃ pituḥ putrasya caiva hi //

bhūr yā pitāmaha-upāttā nibandho dravyam eva vā /
tatra syāt sadṛśaṃ svāmyaṃ pituḥ putrasya caiva hi //

vibhakteṣu suto jātaḥ savarṇāyāṃ vibhāgabhāk /
dṛśyād vā tad vibhāgaḥ syād āyavyayaviśodhitāt //

vibhakteṣu suto jātaḥ savarṇāyāṃ vibhāga-bhāk /
dṛśyād vā tad vibhāgaḥ syād āya-vyaya-viśodhitāt //

pitṛbhyāṃ yasya tad dattaṃ tat tasyaiva dhanaṃ bhavet /
pitur ūrdhvaṃ vibhajatāṃ mātāpy aṃśaṃ samaṃ haret //

pitṛbhyāṃ yasya tad dattaṃ tat tasya eva dhanaṃ bhavet /
pitur ūrdhvaṃ vibhajatāṃ māta āpy aṃśaṃ samaṃ haret //

asaṃskṛtās tu saṃskāryā bhrātṛbhiḥ pūrvasaṃskṛtaiḥ /
bhaginyaś ca nijād aṃśād dattvāṃśaṃ tu turīyakam //

asaṃskṛtās tu saṃskāryā bhrātṛbhiḥ pūrva-saṃskṛtaiḥ /
bhaginyaś ca nijād aṃśād dattva āṃśaṃ tu turīyakam //

catustridvyekabhāgāḥ syur varṇaśo brāhmaṇātmajāḥ /
kṣatrajās tridvyekabhāgā viḍjās tu dvyekabhāginaḥ //

catus-tri-dvy-eka-bhāgāḥ syur varṇaśo brāhmaṇa-ātmajāḥ /
kṣatrajās tri-dvy-eka-bhāgā viḍjās tu dvy-eka-bhāginaḥ //

anyonyāpahṛtaṃ dravyaṃ vibhakte yat tu dṛśyate /
tat punas te samair aṃśair vibhajerann iti sthitiḥ //

anyonya-apahṛtaṃ dravyaṃ vibhakte yat tu dṛśyate /
tat punas te samair aṃśair vibhajerann iti sthitiḥ //

aputreṇa parakṣetre niyogotpāditaḥ sutaḥ /
ubhayor apy asau rikthī piṇḍadātā ca dharmataḥ //

aputreṇa para-kṣetre niyoga-utpāditaḥ sutaḥ /
ubhayor apy asau rikthī piṇḍa-dātā ca dharmataḥ //

auraso dharmapatnījas tatsamaḥ putrikāsutaḥ /
kṣetrajaḥ kṣetrajātas tu sagotreṇetareṇa vā //

auraso dharma-patnījas tat-samaḥ putrikā-sutaḥ /
kṣetrajaḥ kṣetra-jātas tu sa-gotreṇa itareṇa vā //

gṛhe pracchanna utpanno gūḍhajas tu sutaḥ smṛtaḥ /
kānīnaḥ kanyakājāto mātāmahasuto mataḥ //

gṛhe pracchanna utpanno gūḍhajas tu sutaḥ smṛtaḥ /
kānīnaḥ kanyakā-jāto mātāmaha-suto mataḥ //

akṣatāyāṃ kṣatāyāṃ vā jātaḥ paunarbhavaḥ sutaḥ /
dadyān mātā pitā vā yaṃ sa putro dattako bhavet //

akṣatāyāṃ kṣatāyāṃ vā jātaḥ paunarbhavaḥ sutaḥ /
dadyān mātā pitā vā yaṃ sa putro dattako bhavet //

krītaś ca tābhyāṃ vikrītaḥ kṛtrimaḥ syāt svayaṃkṛtaḥ /
dattvātmā tu svayaṃdatto garbhe vinnaḥ sahoḍhajaḥ //

krītaś ca tābhyāṃ vikrītaḥ kṛtrimaḥ syāt svayaṃ-kṛtaḥ /
dattvā ātmā tu svayaṃ-datto garbhe vinnaḥ saha-ūḍhajaḥ //

utsṛṣṭo gṛhyate yas tu so 'paviddho bhavet sutaḥ /
piṇḍado 'ṃśaharaś caiṣāṃ pūrvābhāve paraḥ paraḥ //

utsṛṣṭo gṛhyate yas tu so 'paviddho bhavet sutaḥ /
piṇḍado 'ṃśa-haraś ca eṣāṃ pūrva-abhāve paraḥ paraḥ //

sajātīyeṣv ayaṃ proktas tanayeṣu mayā vidhiḥ /

jāto 'pi dāsyāṃ śūdreṇa kāmato 'ṃśaharo bhavet //

sa-jātīyeṣv ayaṃ proktas tanayeṣu mayā vidhiḥ /

jāto 'pi dāsyāṃ śūdreṇa kāmato 'ṃśa-haro bhavet //

mṛte pitari kuryus taṃ bhrātaras tv ardhabhāgikam /
abhrātṛko haret sarvaṃ duhitṝṇāṃ sutād ṛte //

mṛte pitari kuryus taṃ bhrātaras tv ardha-bhāgikam /
abhrātṛko haret sarvaṃ duhitṝṇāṃ sutād ṛte //

patnī duhitaraś caiva pitarau bhrātaras tathā /
tatsutā gotrajā bandhuśiṣyasabrahmacāriṇaḥ //

patnī duhitaraś caiva pitarau bhrātaras tathā /
tat-sutā gotrajā bandhuśiṣya-sa-brahmacāriṇaḥ //

eṣām abhāve pūrvasya dhanabhāg uttarottaraḥ /
svaryātasya hy aputrasya sarvavarṇeṣv ayaṃ vidhiḥ //

eṣām abhāve pūrvasya dhana-bhāg uttara-uttaraḥ /
svar-yātasya hy aputrasya sarva-varṇeṣv ayaṃ vidhiḥ //

vānaprasthayatibrahmacāriṇāṃ rikthabhāginaḥ /
krameṇācāryasacchiṣyadharmabhrātrekatīrthinaḥ //

vānaprastha-yati-brahmacāriṇāṃ riktha-bhāginaḥ /
krameṇā acārya-sac-chiṣyadharma-bhrātr-eka-tīrthinaḥ //

saṃsṛṣṭinas tu saṃsṛṣṭī sodarasya tu sodaraḥ /
dadyād apaharec cāṃśaṃ jātasya ca mṛtasya ca //

saṃsṛṣṭinas tu saṃsṛṣṭī sodarasya tu sodaraḥ /
dadyād apaharec ca aṃśaṃ jātasya ca mṛtasya ca //

anyodaryas tu saṃsṛṣṭī nānyodaryo dhanaṃ haret /
asaṃsṛṣṭy api vādadyāt saṃsṛṣṭo nānyamātṛjaḥ //

anya-udaryas tu saṃsṛṣṭī na anya-udaryo dhanaṃ haret /
asaṃsṛṣṭy api vā ādadyāt saṃsṛṣṭo na anya-mātṛjaḥ //

klībo 'tha patitas tajjaḥ paṅgur unmattako jaḍaḥ /
andho 'cikitsyarogādyā bhartavyāḥ syur niraṃśakāḥ //

klībo 'tha patitas tajjaḥ paṅgur unmattako jaḍaḥ /
andho 'cikitsya-roga-ādyā bhartavyāḥ syur niraṃśakāḥ //

aurasāḥ kṣetrajās tv eṣāṃ nirdoṣā bhāgahāriṇaḥ /
sutāś caiṣāṃ prabhartavyā yāvad vai bhartṛsātkṛtāḥ //

aurasāḥ kṣetrajās tv eṣāṃ nirdoṣā bhāga-hāriṇaḥ /
sutāś ca eṣāṃ prabhartavyā yāvad vai bhartṛ-sātkṛtāḥ //

aputrā yoṣitaś caiṣāṃ bhartavyāḥ sādhuvṛttayaḥ /
nirvāsyā vyabhicāriṇyaḥ pratikūlās tathaiva ca //

aputrā yoṣitaś ca eṣāṃ bhartavyāḥ sādhu-vṛttayaḥ /
nirvāsyā vyabhicāriṇyaḥ pratikūlās tathaiva ca //

pitṛmātṛpatibhrātṛdattam adhyagnyupāgatam /
ādhivedanikādyaṃ ca strīdhanaṃ parikīrtitam //

pitṛ-mātṛ-pati-bhrātṛdattam adhyagny-upāgatam /
ādhivedanika-ādyaṃ ca strī-dhanaṃ parikīrtitam //

bandhudattaṃ tathā śulkam anvādheyakam eva ca /
atītāyām aprajasi bāndhavās tad avāpnuyuḥ //

bandhu-dattaṃ tathā śulkam anvādheyakam eva ca /
atītāyām aprajasi bāndhavās tad avāpnuyuḥ //

aprajastrīdhanaṃ bhartur brāhmādiṣu caturṣv api /
duhitṝṇāṃ prasūtā cec cheṣeṣu pitṛgāmi tat //

apraja-strī-dhanaṃ bhartur brāhma-ādiṣu caturṣv api /
duhitṝṇāṃ prasūtā cec cheṣeṣu pitṛ-gāmi tat //

dattvā kanyāṃ haran daṇḍyo vyayaṃ dadyāc ca sodayam /
mṛtāyāṃ dattam ādadyāt pariśodhyobhayavyayam //

dattvā kanyāṃ haran daṇḍyo vyayaṃ dadyāc ca sa-udayam /
mṛtāyāṃ dattam ādadyāt pariśodhya ubhaya-vyayam //

durbhikṣe dharmakārye ca vyādhau saṃpratirodhake /
gṛhītaṃ strīdhanaṃ bhartā na striyai dātum arhati //

durbhikṣe dharma-kārye ca vyādhau saṃpratirodhake /
gṛhītaṃ strī-dhanaṃ bhartā na striyai dātum arhati //

adhivinnastriyai dadyād ādhivedanikaṃ samam /
na dattaṃ strīdhanaṃ yasyai datte tv ardhaṃ prakalpayet //

adhivinna-striyai dadyād ādhivedanikaṃ samam /
na dattaṃ strī-dhanaṃ yasyai datte tv ardhaṃ prakalpayet //

vibhāganihnave jñātibandhusākṣyabhilekhitaiḥ /
vibhāgabhāvanā jñeyā gṛhakṣetraiś ca yautakaiḥ //

vibhāga-nihnave jñātibandhu-sākṣy-abhilekhitaiḥ /
vibhāga-bhāvanā jñeyā gṛha-kṣetraiś ca yautakaiḥ //

9. sīmā-vivāda-prakaraṇam

sīṃno vivāde kṣetrasya sāmantāḥ sthavirādayaḥ /
gopāḥ sīmākṛṣāṇā ye sarve ca vanagocarāḥ //

sīṃno vivāde kṣetrasya sāmantāḥ sthavira-ādayaḥ /
gopāḥ sīmā-kṛṣāṇā ye sarve ca vana-gocarāḥ //

nayeyur ete sīmānaṃ sthalāṅgāratuṣadrumaiḥ /
setuvalmīkaniṃnāsthicaityādyair upalakṣitām //

nayeyur ete sīmānaṃ sthala-aṅgāra-tuṣa-drumaiḥ /
setu-valmīka-niṃna-asthicaitya-ādyair upalakṣitām //

sāmantā vā samagrāmāś catvāro 'ṣṭau daśāpi vā /
raktasragvasanāḥ sīmāṃ nayeyuḥ kṣitidhāriṇaḥ //

sāmantā vā sama-grāmāś catvāro 'ṣṭau daśa api vā /
rakta-srag-vasanāḥ sīmāṃ nayeyuḥ kṣiti-dhāriṇaḥ //

anṛte tu pṛthag daṇḍyā rājñā madhyamasāhasam /
abhāve jñātṛcihnānāṃ rājā sīṃnaḥ pravartitā //

anṛte tu pṛthag daṇḍyā rājñā madhyama-sāhasam /
abhāve jñātṛ-cihnānāṃ rājā sīṃnaḥ pravartitā //

ārāmāyatanagrāmanipānodyānaveśmasu /
eṣa eva vidhir jñeyo varṣāmbupravahādiṣu //

ārāma-āyatana-grāmanipāna-udyāna-veśmasu /
eṣa eva vidhir jñeyo varṣa-ambu-pravaha-ādiṣu //

maryādāyāḥ prabhede ca sīmātikramaṇe tathā /
kṣetrasya haraṇe daṇḍā adhamottamamadhyamāḥ //

maryādāyāḥ prabhede ca sīmā-atikramaṇe tathā /
kṣetrasya haraṇe daṇḍā adhama-uttama-madhyamāḥ //

na niṣedhyo 'lpabādhas tu setuḥ kalyāṇakārakaḥ /
parabhūmiṃ haran kūpaḥ svalpakṣetrobahūdakaḥ //

na niṣedhyo 'lpa-bādhas tu setuḥ kalyāṇa-kārakaḥ /
para-bhūmiṃ haran kūpaḥ svalpa-kṣetro-bahu-udakaḥ //

svāmine yo 'nivedyaiva kṣetre setuṃ pravartayet /
utpanne svāmino bhogas tadabhāve mahīpateḥ //

svāmine yo 'nivedya eva kṣetre setuṃ pravartayet /
utpanne svāmino bhogas tad-abhāve mahī-pateḥ //

phālāhatam api kṣetraṃ na kuryād yo na kārayet /
sa pradāpyaḥ kṛṣṭaphalaṃ kṣetram anyena kārayet //

phāla-āhatam api kṣetraṃ na kuryād yo na kārayet /
sa pradāpyaḥ kṛṣṭa-phalaṃ kṣetram anyena kārayet //

10. svāmi-pāla-vivāda-prakaraṇam

māṣān aṣṭau tu mahiṣī sasyaghātasya kāriṇī /
daṇḍanīyā tadardhaṃ tu gaus tadardham ajāvikam //

māṣān aṣṭau tu mahiṣī sasya-ghātasya kāriṇī /
daṇḍanīyā tad-ardhaṃ tu gaus tad-ardham aja-avikam //

bhakṣayitvopaviṣṭānāṃ yathoktād dviguṇo damaḥ /
samam eṣāṃ vivīte 'pi kharoṣṭraṃ mahiṣīsamam //

bhakṣayitva ūpaviṣṭānāṃ yathā-uktād dvi-guṇo damaḥ /
samam eṣāṃ vivīte 'pi khara-uṣṭraṃ mahiṣī-samam //

yāvat sasyaṃ vinaśyet tu tāvat syāt kṣetriṇaḥ phalam /
gopas tāḍyaś ca gomī tu pūrvoktaṃ daṇḍam arhati //

yāvat sasyaṃ vinaśyet tu tāvat syāt kṣetriṇaḥ phalam /
gopas tāḍyaś ca gomī tu pūrva-uktaṃ daṇḍam arhati //

pathi grāmavivītānte kṣetre doṣo na vidyate /
akāmataḥ kāmacāre cauravad daṇḍam arhati //

pathi grāma-vivīta-ante kṣetre doṣo na vidyate /
akāmataḥ kāma-cāre cauravad daṇḍam arhati //

mahokṣotsṛṣṭapaśavaḥ sūtikāgantukādayaḥ /
pālo yeṣāṃ na te mocyā daivarājapariplutāḥ //

mahā-ukṣa-utsṛṣṭa-paśavaḥ sūtikā-gantuka-ādayaḥ /
pālo yeṣāṃ na te mocyā daiva-rāja-pariplutāḥ //

yathārpitān paśūn gopaḥ sāyaṃ pratyarpayet tathā /
pramādamṛtanaṣṭāṃś ca pradāpyaḥ kṛtavetanaḥ //

yatha ārpitān paśūn gopaḥ sāyaṃ pratyarpayet tathā /
pramāda-mṛta-naṣṭāṃś ca pradāpyaḥ kṛta-vetanaḥ //

pāladoṣavināśe tu pāle daṇḍo vidhīyate /
ardhatrayodaśapaṇaḥ svāmino dravyam eva ca //

pāla-doṣa-vināśe tu pāle daṇḍo vidhīyate /
ardha-trayodaśa-paṇaḥ svāmino dravyam eva ca //

grāmyecchayā gopracāro bhūmirājavaśena vā /
dvijas tṛṇaidhaḥpuṣpāṇi sarvataḥ sarvadā haret //

grāmya-icchayā go-pracāro bhūmi-rāja-vaśena vā /
dvijas tṛṇa-edhaḥ-puṣpāṇi sarvataḥ sarvadā haret //

dhanuḥśataṃ parīṇāho grāme kṣetrāntaraṃ bhavet /
dve śate kharvaṭasya syān nagarasya catuḥśatam //

dhanuḥ-śataṃ parīṇāho grāme kṣetra-antaraṃ bhavet /
dve śate kharvaṭasya syān nagarasya catuḥ-śatam //

11. asvāmi-vikraya-prakaraṇam

svaṃ labhetānyavikrītaṃ kretur doṣo 'prakāśite /
hīnād raho hīnamūlye velāhīne ca taskaraḥ //

svaṃ labheta anya-vikrītaṃ kretur doṣo 'prakāśite /
hīnād raho hīna-mūlye velā-hīne ca taskaraḥ //

naṣṭāpahṛtam āsādya hartāraṃ grāhayen naram /
deśakālātipattau ca gṛhītvā svayam arpayet //

naṣṭa-apahṛtam āsādya hartāraṃ grāhayen naram /
deśa-kāla-atipattau ca gṛhītvā svayam arpayet //

vikretur darśanāc chuddhiḥ svāmī dravyaṃ nṛpo damam /
kretā mūlyam avāpnoti tasmād yas tasya vikrayī //

vikretur darśanāc chuddhiḥ svāmī dravyaṃ nṛpo damam /
kretā mūlyam avāpnoti tasmād yas tasya vikrayī //

āgamenopabhogena naṣṭaṃ bhāvyam ato 'nyathā /
pañcabandho damas tasya rājñe tenāvibhāvite //

āgamena upabhogena naṣṭaṃ bhāvyam ato 'nyathā /
pañca-bandho damas tasya rājñe tena avibhāvite //

hṛtaṃ pranaṣṭaṃ yo dravyaṃ parahastād avāpnuyāt /
anivedya nṛpe daṇḍyaḥ sa tu ṣaṇṇavatiṃ paṇān //

hṛtaṃ pranaṣṭaṃ yo dravyaṃ para-hastād avāpnuyāt /
anivedya nṛpe daṇḍyaḥ sa tu ṣaṇ-ṇavatiṃ paṇān //

śaulkikaiḥ sthānapālair vā naṣṭāpahṛtam āhṛtam /
arvāk saṃvatsarāt svāmī hareta parato nṛpaḥ //

śaulkikaiḥ sthāna-pālair vā naṣṭa-apahṛtam āhṛtam /
arvāk saṃvatsarāt svāmī hareta parato nṛpaḥ //

paṇān ekaśaphe dadyāc caturaḥ pañca mānuṣe /
mahiṣoṣṭragavāṃ dvau dvau pādaṃ pādam ajāvike //

paṇān ekaśaphe dadyāc caturaḥ pañca mānuṣe /
mahiṣa-uṣṭra-gavāṃ dvau dvau pādaṃ pādam aja-avike //

12. dattā1pradānika-prakaraṇam

svaṃ kuṭumbāvirodhena deyaṃ dārasutād ṛte /
nānvaye sati sarvasvaṃ yac cānyasmai pratiśrutam //

svaṃ kuṭumba-avirodhena deyaṃ dāra-sutād ṛte /
na anvaye sati sarvasvaṃ yac ca anyasmai pratiśrutam //

pratigrahaḥ prakāśaḥ syāt sthāvarasya viśeṣataḥ /
deyaṃ pratiśrutaṃ caiva dattvā nāpaharet punaḥ //

pratigrahaḥ prakāśaḥ syāt sthāvarasya viśeṣataḥ /
deyaṃ pratiśrutaṃ caiva dattvā na apaharet punaḥ //

13. krītā1nuśaya-prakaraṇam

daśaikapañcasaptāhamāsatryahārdhamāsikam /
bījāyovāhyaratnastrīdohyapuṃsāṃ parīkṣaṇam //

daśa-eka-pañca-sapta-ahamāsa-try-aha-ardha-māsikam /
bīja-ayo-vāhya-ratna-strīdohya-puṃsāṃ parīkṣaṇam //

agnau suvarṇam akṣīṇaṃ rajate dvipalaṃ śate /
aṣṭau trapuṇi sīse ca tāmre pañca daśāyasi //

agnau suvarṇam akṣīṇaṃ rajate dvi-palaṃ śate /
aṣṭau trapuṇi sīse ca tāmre pañca daśa ayasi //

śate daśapalā vṛddhir aurṇe kārpāsasautrike /
madhye pañcapalā vṛddhiḥ sūkṣme tu tripalā matā //

śate daśa-palā vṛddhir aurṇe kārpāsa-sautrike /
madhye pañca-palā vṛddhiḥ sūkṣme tu tri-palā matā //

kārmike romabaddhe ca triṃśadbhāgaḥ kṣayo mataḥ /
na kṣayo na ca vṛddhiś ca kauśeye vālkaleṣu ca //

kārmike roma-baddhe ca triṃśad-bhāgaḥ kṣayo mataḥ /
na kṣayo na ca vṛddhiś ca kauśeye vālkaleṣu ca //

deśaṃ kālaṃ ca bhogaṃ ca jñātvā naṣṭe balābalam /
dravyāṇāṃ kuśalā brūyur yat tad dāpyam asaṃśayam //

deśaṃ kālaṃ ca bhogaṃ ca jñātvā naṣṭe bala-abalam /
dravyāṇāṃ kuśalā brūyur yat tad dāpyam asaṃśayam //

14. abhyupetyā1śuśrūṣā-prakaraṇam

balāddāsīkṛtaś caurair vikrītaś cāpi mucyate /
svāmiprāṇaprado bhaktatyāgāt tan niṣkrayād api //

balād-dāsī-kṛtaś caurair vikrītaś ca api mucyate /
svāmi-prāṇa-prado bhaktatyāgāt tan niṣkrayād api //

pravrajyāvasito rājño dāsa āmaraṇāntikam /
varṇānām ānulomyena dāsyaṃ na pratilomataḥ //

pravrajyā-avasito rājño dāsa ā-maraṇa-antikam /
varṇānām ānulomyena dāsyaṃ na pratilomataḥ //

kṛtaśilpo 'pi nivaset kṛtakālaṃ guror gṛhe /
antevāsī guruprāptabhojanas tatphalapradaḥ //

kṛta-śilpo 'pi nivaset kṛta-kālaṃ guror gṛhe /
antevāsī guru-prāptabhojanas tat-phala-pradaḥ //

15. saṃvid-vyatikrama-prakaraṇam

rājā kṛtvā pure sthānaṃ brāhmaṇān nyasya tatra tu /
traividyaṃ vṛttimad brūyāt svadharmaḥ pālyatām iti //

rājā kṛtvā pure sthānaṃ brāhmaṇān nyasya tatra tu /
traividyaṃ vṛttimad brūyāt sva-dharmaḥ pālyatām iti //

nijadharmāvirodhena yas tu samayiko bhavet /
so 'pi yatnena saṃrakṣyo dharmo rājakṛtaś ca yaḥ //

nija-dharma-avirodhena yas tu samayiko bhavet /
so 'pi yatnena saṃrakṣyo dharmo rāja-kṛtaś ca yaḥ //

gaṇadravyaṃ hared yas tu saṃvidaṃ laṅghayec ca yaḥ /
sarvasvaharaṇaṃ kṛtvā taṃ rāṣṭrād vipravāsayet //

gaṇa-dravyaṃ hared yas tu saṃvidaṃ laṅghayec ca yaḥ /
sarvasva-haraṇaṃ kṛtvā taṃ rāṣṭrād vipravāsayet //

kartavyaṃ vacanaṃ sarvaiḥ samūhahitavādinām /
yas tatra viparītaḥ syāt sa dāpyaḥ prathamaṃ damam //

kartavyaṃ vacanaṃ sarvaiḥ samūha-hita-vādinām /
yas tatra viparītaḥ syāt sa dāpyaḥ prathamaṃ damam //

samūhakārya? āyātān kṛtakāryān visarjayet /
sa dānamānasatkāraiḥ pūjayitvā mahīpatiḥ //

samūha-kārya? āyātān kṛta-kāryān visarjayet /
sa dāna-māna-satkāraiḥ pūjayitvā mahī-patiḥ //

samūhakāryaprahito yal labheta tad arpayet /
ekādaśaguṇaṃ dāpyo yady asau nārpayet svayam //

samūha-kārya-prahito yal labheta tad arpayet /
ekādaśa-guṇaṃ dāpyo yady asau na arpayet svayam //

dharmajñāḥ śucayo 'lubdhā bhaveyuḥ kāryacintakāḥ /
kartavyaṃ vacanaṃ teṣāṃ samūhahitavādinām //

dharmajñāḥ śucayo 'lubdhā bhaveyuḥ kārya-cintakāḥ /
kartavyaṃ vacanaṃ teṣāṃ samūha-hita-vādinām //

śreṇinaigamapākhaṇḍagaṇānām apy ayaṃ vidhiḥ /
bhedaṃ caiṣāṃ nṛpo rakṣet pūrvavṛttiṃ ca pālayet //

śreṇi-naigama-pākhaṇḍagaṇānām apy ayaṃ vidhiḥ /
bhedaṃ ca eṣāṃ nṛpo rakṣet pūrva-vṛttiṃ ca pālayet //

16. vetanā-dāna-prakaraṇam

gṛhītavetanaḥ karma tyajan dviguṇam āvahet /
agṛhīte samaṃ dāpyo bhṛtyai rakṣya upaskaraḥ //

gṛhīta-vetanaḥ karma tyajan dvi-guṇam āvahet /
agṛhīte samaṃ dāpyo bhṛtyai rakṣya upaskaraḥ //

dāpyas tu daśamaṃ bhāgaṃ vāṇijyapaśusasyataḥ /
aniścitya bhṛtiṃ yas tu kārayet sa mahīkṣitā //

dāpyas tu daśamaṃ bhāgaṃ vāṇijya-paśu-sasyataḥ /
aniścitya bhṛtiṃ yas tu kārayet sa mahī-kṣitā //

deśaṃ kālaṃ ca yo 'tīyāl lābhaṃ kuryāc ca yo 'nyathā /
tatra syāt svāminaś chando 'dhikaṃ deyaṃ kṛte 'dhike //

deśaṃ kālaṃ ca yo 'tīyāl lābhaṃ kuryāc ca yo 'nyathā /
tatra syāt svāminaś chando 'dhikaṃ deyaṃ kṛte 'dhike //

yo yāvat kurute karma tāvat tasya tu vetanam /
ubhayor apy asādhyaṃ cet sādhye kuryād yathāśrutam //

yo yāvat kurute karma tāvat tasya tu vetanam /
ubhayor apy asādhyaṃ cet sādhye kuryād yathā-śrutam //

arājadaivikaṃ naṣṭaṃ bhāṇḍaṃ dāpyas tu vāhakaḥ /
prasthānavighnakṛc caiva pradāpyo dviguṇāṃ bhṛtim //

arāja-daivikaṃ naṣṭaṃ bhāṇḍaṃ dāpyas tu vāhakaḥ /
prasthāna-vighna-kṛc caiva pradāpyo dvi-guṇāṃ bhṛtim //

prakrānte saptamaṃ bhāgaṃ caturthaṃ pathi saṃtyajan /
bhṛtim ardhapathe sarvāṃ pradāpyas tyājako 'pi ca //

prakrānte saptamaṃ bhāgaṃ caturthaṃ pathi saṃtyajan /
bhṛtim ardha-pathe sarvāṃ pradāpyas tyājako 'pi ca //

17. dyūta-samāhvaya-prakaraṇam

glahe śatikavṛddhes tu sabhikaḥ pañcakaṃ śatam /
gṛhṇīyād dhūrtakitavād itarād daśakaṃ śatam //

glahe śatika-vṛddhes tu sabhikaḥ pañcakaṃ śatam /
gṛhṇīyād dhūrta-kitavād itarād daśakaṃ śatam //

sa samyakpālito dadyād rājñe bhāgaṃ yathākṛtam /
jitam udgrāhayej jetre dadyāt satyaṃ vacaḥ kṣamī //

sa samyak-pālito dadyād rājñe bhāgaṃ yathā-kṛtam /
jitam udgrāhayej jetre dadyāt satyaṃ vacaḥ kṣamī //

prāpte nṛpatinā bhāge prasiddhe dhūrtamaṇḍale /
jitaṃ sasabhike sthāne dāpayed anyathā na tu //

prāpte nṛpatinā bhāge prasiddhe dhūrta-maṇḍale /
jitaṃ sa-sabhike sthāne dāpayed anyathā na tu //

draṣṭāro vyavahārāṇāṃ sākṣiṇaś ca ta eva hi /
rājñā sacihnaṃ nirvāsyāḥ kūṭākṣopadhidevinaḥ //

draṣṭāro vyavahārāṇāṃ sākṣiṇaś ca ta eva hi /
rājñā sa-cihnaṃ nirvāsyāḥ kūṭa-akṣa-upadhi-devinaḥ //

dyūtam ekamukhaṃ kāryaṃ taskarajñānakāraṇāt /
eṣa eva vidhir jñeyaḥ prāṇidyūte samāhvaye //

dyūtam eka-mukhaṃ kāryaṃ taskara-jñāna-kāraṇāt /
eṣa eva vidhir jñeyaḥ prāṇi-dyūte samāhvaye //

18. vāk-pāruṣya-prakaraṇam

satyāsatyānyathāstotrair nyūnāṅgendriyarogiṇām /
kṣepaṃ karoti ced daṇḍyaḥ paṇān ardhatrayodaśān //

satya-asatya-anyathā-stotrair nyūna-aṅga-indriya-rogiṇām /
kṣepaṃ karoti ced daṇḍyaḥ paṇān ardha-trayodaśān //

abhigantāsmi bhaginīṃ mātaraṃ vā taveti ha /
śapantaṃ dāpayed rājā pañcaviṃśatikaṃ damam //

abhiganta āsmi bhaginīṃ mātaraṃ vā tava iti ha /
śapantaṃ dāpayed rājā pañca-viṃśatikaṃ damam //

ardho 'dharmeṣu dviguṇaḥ parastrīṣūttameṣu ca /
daṇḍapraṇayanaṃ kāryaṃ varṇajātyuttarādharaiḥ //

ardho 'dharmeṣu dvi-guṇaḥ para-strīṣu uttameṣu ca /
daṇḍa-praṇayanaṃ kāryaṃ varṇa-jāty-uttara-adharaiḥ //

prātilomyāpavādeṣu dviguṇatriguṇā damāḥ /
varṇānām ānulomyena tasmād ardhārdhahānitaḥ //

prātilomya-apavādeṣu dvi-guṇa-tri-guṇā damāḥ /
varṇānām ānulomyena tasmād ardha-ardha-hānitaḥ //

bāhugrīvānetrasakthivināśe vācike damaḥ /
satyas tadardhikaḥ pādanāsākarṇakarādiṣu //

bāhu-grīvā-netra-sakthivināśe vācike damaḥ /
satyas tad-ardhikaḥ pādanāsā-karṇa-kara-ādiṣu //

aśaktas tu vadann evaṃ daṇḍanīyaḥ paṇān daśa /
tathā śaktaḥ pratibhuvaṃ dāpyaḥ kṣemāya tasya tu //

aśaktas tu vadann evaṃ daṇḍanīyaḥ paṇān daśa /
tathā śaktaḥ pratibhuvaṃ dāpyaḥ kṣemāya tasya tu //

patanīyakṛte kṣepe daṇḍo madhyamasāhasaḥ /
upapātakayukte tu dāpyaḥ prathamasāhasam //

patanīya-kṛte kṣepe daṇḍo madhyama-sāhasaḥ /
upapātaka-yukte tu dāpyaḥ prathama-sāhasam //

traividyanṛpadevānāṃ kṣepa uttamasāhasaḥ /
madhyamo jātipūgānāṃ prathamo grāmadeśayoḥ //

traividya-nṛpa-devānāṃ kṣepa uttama-sāhasaḥ /
madhyamo jāti-pūgānāṃ prathamo grāma-deśayoḥ //

19. daṇḍa-pāruṣya-prakaraṇam

asākṣikahate cihnair yuktibhiś cāgamena ca /
draṣṭavyo vyavahāras tu kūṭacihnakṛto bhayāt //

asākṣika-hate cihnair yuktibhiś cā agamena ca /
draṣṭavyo vyavahāras tu kūṭa-cihna-kṛto bhayāt //

bhasmapaṅkarajaḥsparśe daṇḍo daśapaṇaḥ smṛtaḥ /
amedhyapārṣṇiniṣṭhyūtasparśane dviguṇas tataḥ //

bhasma-paṅka-rajaḥ-sparśe daṇḍo daśa-paṇaḥ smṛtaḥ /
amedhya-pārṣṇi-niṣṭhyūtasparśane dvi-guṇas tataḥ //

sameṣv evaṃ parastrīṣu dviguṇas tūttameṣu ca /
hīneṣv ardhadamo mohamadādibhiradaṇḍanam //

sameṣv evaṃ para-strīṣu dvi-guṇas tu uttameṣu ca /
hīneṣv ardha-damo mohamada-ādibhir-adaṇḍanam //

viprapīḍākaraṃ chedyam aṅgam abrāhmaṇasya tu /
udgūrṇe prathamo daṇḍaḥ saṃsparśe tu tadardhikaḥ //

vipra-pīḍā-karaṃ chedyam aṅgam abrāhmaṇasya tu /
udgūrṇe prathamo daṇḍaḥ saṃsparśe tu tad-ardhikaḥ //

udgūrṇe hastapāde tu daśaviṃśatikau damau /
parasparaṃ tu sarveṣāṃ śastre madhyamasāhasaḥ //

udgūrṇe hasta-pāde tu daśa-viṃśatikau damau /
parasparaṃ tu sarveṣāṃ śastre madhyama-sāhasaḥ //

pādakeśāṃśukakarolluñcaneṣu paṇān daśa /
pīḍākarṣāṃśukāveṣṭapādādhyāse śataṃ damaḥ //

pāda-keśa-aṃśuka-kara-ulluñcaneṣu paṇān daśa /
pīḍā-karṣa-aṃśuka-āveṣṭapāda-adhyāse śataṃ damaḥ //

śoṇitena vinā duḥkhaṃ kurvan kāṣṭhādibhir naraḥ /
dvātriṃśataṃ paṇān daṇḍyo dviguṇaṃ darśane 'sṛjaḥ //

śoṇitena vinā duḥkhaṃ kurvan kāṣṭha-ādibhir naraḥ /
dvātriṃśataṃ paṇān daṇḍyo dvi-guṇaṃ darśane 'sṛjaḥ //

karapādadato bhaṅge chedane karṇanāsayoḥ /
madhyo daṇḍo vraṇodbhede mṛtakalpahate tathā //

kara-pāda-dato bhaṅge chedane karṇa-nāsayoḥ /
madhyo daṇḍo vraṇa-udbhede mṛta-kalpa-hate tathā //

ceṣṭābhojanavāgrodhe netrādipratibhedane /
kandharābāhusakthnāṃ ca bhaṅge madhyamasāhasaḥ //

ceṣṭā-bhojana-vāg-rodhe netra-ādi-pratibhedane /
kandharā-bāhu-sakthnāṃ ca bhaṅge madhyama-sāhasaḥ //

ekaṃ ghnatāṃ bahūnāṃ ca yathoktād dviguṇo damaḥ /
kalahāpahṛtaṃ deyaṃ daṇḍaś ca dviguṇas tataḥ //

ekaṃ ghnatāṃ bahūnāṃ ca yathā-uktād dvi-guṇo damaḥ /
kalaha-apahṛtaṃ deyaṃ daṇḍaś ca dvi-guṇas tataḥ //

duḥkham utpādayed yas tu sa samutthānajaṃ vyayam /
dāpyo daṇḍaṃ ca yo yasmin kalahe samudāhṛtaḥ //

duḥkham utpādayed yas tu sa samutthānajaṃ vyayam /
dāpyo daṇḍaṃ ca yo yasmin kalahe samudāhṛtaḥ //

abhighāte tathā chede bhede kuḍyāvapātane /
paṇān dāpyaḥ pañca daśa viṃśatiṃ tad vyayaṃ tathā //

abhighāte tathā chede bhede kuḍya-avapātane /
paṇān dāpyaḥ pañca daśa viṃśatiṃ tad vyayaṃ tathā //

duḥkhotpādi gṛhe dravyaṃ kṣipan prāṇaharaṃ tathā /
ṣoḍaśādyaḥ paṇān dāpyo dvitīyo madhyamaṃ damam //

duḥkha-utpādi gṛhe dravyaṃ kṣipan prāṇa-haraṃ tathā /
ṣoḍaśa-ādyaḥ paṇān dāpyo dvitīyo madhyamaṃ damam //

duḥkhe ca śoṇitotpāde śākhāṅgacchedane tathā /
daṇḍaḥ kṣudrapaśūnāṃ tu dvipaṇaprabhṛtiḥ kramāt //

duḥkhe ca śoṇita-utpāde śākhā-aṅga-cchedane tathā /
daṇḍaḥ kṣudra-paśūnāṃ tu dvi-paṇa-prabhṛtiḥ kramāt //

liṅgasya chedane mṛtyau madhyamo mūlyam eva ca /
mahāpaśūnām eteṣu sthāneṣu dviguṇo damaḥ //

liṅgasya chedane mṛtyau madhyamo mūlyam eva ca /
mahā-paśūnām eteṣu sthāneṣu dvi-guṇo damaḥ //

prarohiśākhināṃ śākhāskandhasarvavidāraṇe /
upajīvyadrumāṇāṃ ca viṃśater dviguṇo damaḥ //

prarohi-śākhināṃ śākhāskandha-sarva-vidāraṇe /
upajīvya-drumāṇāṃ ca viṃśater dvi-guṇo damaḥ //

caityaśmaśānasīmāsu puṇyasthāne surālaye /
jātadrumāṇāṃ dviguṇo damo vṛkṣe ca viśrute //

caitya-śmaśāna-sīmāsu puṇya-sthāne sura-ālaye /
jāta-drumāṇāṃ dvi-guṇo damo vṛkṣe ca viśrute //

gulmagucchakṣupalatāpratānauṣadhivīrudhām /
pūrvasmṛtād ardhadaṇḍaḥ sthāneṣūkteṣu kartane //

gulma-guccha-kṣupa-latāpratāna-oṣadhi-vīrudhām /
pūrva-smṛtād ardha-daṇḍaḥ sthāneṣu ukteṣu kartane //

20. sāhasa-prakaraṇam

sāmānyadravyaprasabhaharaṇāt sāhasaṃ smṛtam /

tanmūlyād dviguṇo daṇḍo nihnave tu caturguṇaḥ //

sāmānya-dravya-prasabhaharaṇāt sāhasaṃ smṛtam /

tan-mūlyād dvi-guṇo daṇḍo nihnave tu catur-guṇaḥ //

yaḥ sāhasaṃ kārayati sa dāpyo dviguṇaṃ damam /
yaś caivam uktvāhaṃ dātā kārayet sa caturguṇam //

yaḥ sāhasaṃ kārayati sa dāpyo dvi-guṇaṃ damam /
yaś ca-evam uktva āhaṃ dātā kārayet sa catur-guṇam //

arghyākṣepātikramakṛd bhrātṛbhāryāprahārakaḥ /
saṃdiṣṭasyāpradātā ca samudragṛhabhedakṛt //

arghya-ākṣepa-atikrama-kṛd bhrātṛ-bhāryā-prahārakaḥ /
saṃdiṣṭasya apradātā ca samudra-gṛha-bheda-kṛt //

sāmantakulikādīnām apakārasya kārakaḥ /
pañcāśatpaṇiko daṇḍa eṣām iti viniścayaḥ //

sāmanta-kulika-ādīnām apakārasya kārakaḥ /
pañcāśat-paṇiko daṇḍa eṣām iti viniścayaḥ //

svacchandavidhavāgāmī vikruṣṭe 'nabhidhāvakaḥ /
akāraṇe ca vikroṣṭā caṇḍālaś cottamān spṛśet //

svacchanda-vidhava-āgāmī vikruṣṭe 'nabhidhāvakaḥ /
akāraṇe ca vikroṣṭā caṇḍālaś ca uttamān spṛśet //

śūdrapravrajitānāṃ ca daive pitrye ca bhojakaḥ /
ayuktaṃ śapathaṃ kurvann ayogyo yogyakarmakṛt //

śūdra-pravrajitānāṃ ca daive pitrye ca bhojakaḥ /
ayuktaṃ śapathaṃ kurvann ayogyo yogya-karma-kṛt //

vṛṣakṣudrapaśūnāṃ ca puṃstvasya pratighātakṛt /
sādhāraṇasyāpalāpī dāsīgarbhavināśakṛt //

vṛṣa-kṣudra-paśūnāṃ ca puṃstvasya pratighāta-kṛt /
sādhāraṇasya apalāpī dāsī-garbha-vināśa-kṛt //

pitṛputrasvasṛbhātṛdaṃpatyācāryaśiṣyakāḥ /
eṣām apatitānyonyatyāgī ca śatadaṇḍabhāk //

pitṛ-putra-svasṛ-bhātṛdaṃpaty-ācārya-śiṣyakāḥ /
eṣām apatita-anyonyatyāgī ca śata-daṇḍa-bhāk //

vasānastrīn paṇān daṇḍyo nejakas tu parāṃśukam /
vikrayāvakrayādhānay āciteṣu paṇān daśa //

vasānas-trīn paṇān daṇḍyo nejakas tu para-aṃśukam /
vikraya-avakraya-ādhāna-y āciteṣu paṇān daśa //

pitāputravirodhe tu sākṣiṇāṃ tripaṇo damaḥ /
antare ca tayor yaḥ syāt tasyāpy aṣṭaguṇo damaḥ //

pitā-putra-virodhe tu sākṣiṇāṃ tri-paṇo damaḥ /
antare ca tayor yaḥ syāt tasya apy aṣṭa-guṇo damaḥ //

tulāśāsanamānānāṃ kūṭakṛnnāṇakasya ca /
ebhiś ca vyavahartā yaḥ sa dāpyo damam uttamam //

tulā-śāsana-mānānāṃ kūṭa-kṛn-nāṇakasya ca /
ebhiś ca vyavahartā yaḥ sa dāpyo damam uttamam //

akūṭaṃ kūṭakaṃ brūte kūṭaṃ yaś cāpy akūṭakam /
sa nāṇakaparīkṣī tu dāpya uttamasāhasam //

akūṭaṃ kūṭakaṃ brūte kūṭaṃ yaś ca apy akūṭakam /
sa nāṇaka-parīkṣī tu dāpya uttama-sāhasam //

bhiṣaṅ mithyācaran daṇḍyas tiryakṣu prathamaṃ damam /
mānuṣe madhyamaṃ rājapuruṣeṣūttamaṃ damam //

bhiṣaṅ mithyā ācaran daṇḍyas tiryakṣu prathamaṃ damam /
mānuṣe madhyamaṃ rājapuruṣeṣu uttamaṃ damam //

abandhyaṃ yaś ca badhnāti baddhaṃ yaś ca pramuñcati /
aprāptavyavahāraṃ ca sa dāpyo damam uttamam //

abandhyaṃ yaś ca badhnāti baddhaṃ yaś ca pramuñcati /
aprāpta-vyavahāraṃ ca sa dāpyo damam uttamam //

mānena tulayā vāpi yo 'ṃśam aṣṭamakaṃ haret /
daṇḍaṃ sa dāpyo dviśataṃ vṛddhau hānau ca kalpitam //

mānena tulayā va āpi yo 'ṃśam aṣṭamakaṃ haret /
daṇḍaṃ sa dāpyo dvi-śataṃ vṛddhau hānau ca kalpitam //

bheṣajasnehalavaṇagandhadhānyaguḍādiṣu /
paṇyeṣu prakṣipan hīnaṃ paṇān dāpyas tu ṣoḍaśa //

bheṣaja-sneha-lavaṇagandha-dhānya-guḍa-ādiṣu /
paṇyeṣu prakṣipan hīnaṃ paṇān dāpyas tu ṣoḍaśa //

mṛccarmamaṇisūtrāyaḥkāṣṭhavalkalavāsasām /
ajātau jātikaraṇe vikreyāṣṭaguṇo damaḥ //

mṛc-carma-maṇi-sūtra-ayaḥkāṣṭha-valkala-vāsasām /
ajātau jāti-karaṇe vikreya-aṣṭa-guṇo damaḥ //

samudgaparivartaṃ ca sārabhāṇḍaṃ ca kṛtrimam /
ādhānaṃ vikrayaṃ vāpi nayato daṇḍakalpanā //

samudga-parivartaṃ ca sāra-bhāṇḍaṃ ca kṛtrimam /
ādhānaṃ vikrayaṃ va āpi nayato daṇḍa-kalpanā //

bhinne paṇe ca pañcāśatpaṇe tu śatam ucyate /
dvipaṇe dviśato daṇḍo mūlyavṛddhau ca vṛddhimān //

bhinne paṇe ca pañcāśatpaṇe tu śatam ucyate /
dvi-paṇe dviśato daṇḍo mūlya-vṛddhau ca vṛddhimān //

saṃbhūya kurvatām arghaṃ saṃbādhaṃ kāruśilpinām /
arghasya hrāsaṃ vṛddhiṃ vā jānato dama uttamaḥ //

saṃbhūya kurvatām arghaṃ saṃbādhaṃ kāru-śilpinām /
arghasya hrāsaṃ vṛddhiṃ vā jānato dama uttamaḥ //

saṃbhūya vaṇijāṃ paṇyam anargheṇoparundhatām /
vikrīṇatāṃ vā vihito daṇḍa uttamasāhasaḥ //

saṃbhūya vaṇijāṃ paṇyam anargheṇa uparundhatām /
vikrīṇatāṃ vā vihito daṇḍa uttama-sāhasaḥ //

rājani sthāpyate yo 'rghaḥ pratyahaṃ tena vikrayaḥ /
krayo vā niḥsravas tasmād vaṇijāṃ lābhakṛt smṛtaḥ //

rājani sthāpyate yo 'rghaḥ pratyahaṃ tena vikrayaḥ /
krayo vā niḥsravas tasmād vaṇijāṃ lābha-kṛt smṛtaḥ //

svadeśapaṇye tu śataṃ vaṇig gṛhṇīta pañcakam /
daśakaṃ pāradeśye tu yaḥ sadyaḥ krayavikrayī //

sva-deśa-paṇye tu śataṃ vaṇig gṛhṇīta pañcakam /
daśakaṃ pāradeśye tu yaḥ sadyaḥ kraya-vikrayī //

paṇyasyopari saṃsthāpya vyayaṃ paṇyasamudbhavam /
argho 'nugrahakṛt kāryaḥ kretur vikretur eva ca //

paṇyasya upari saṃsthāpya vyayaṃ paṇya-samudbhavam /
argho 'nugraha-kṛt kāryaḥ kretur vikretur eva ca //

21. vikrīyā1saṃpradāna-prakaraṇam

gṛhītamūlyaṃ yaḥ paṇyaṃ kretur naiva prayacchati /
sodayaṃ tasya dāpyo 'sau diglābhaṃ vā digāgate //

gṛhīta-mūlyaṃ yaḥ paṇyaṃ kretur na eva prayacchati /
sa-udayaṃ tasya dāpyo 'sau dig-lābhaṃ vā dig-āgate //

vikrītam api vikreyaṃ pūrvakretary agṛhṇati /
hāniś cet kretṛdoṣeṇa kretur eva hi sā bhavet //

vikrītam api vikreyaṃ pūrva-kretary agṛhṇati /
hāniś cet kretṛ-doṣeṇa kretur eva hi sā bhavet //

rājadaivopaghātena paṇye doṣam upāgate /
hānir vikretur evāsau yācitasyāprayacchataḥ //

rāja-daiva-upaghātena paṇye doṣam upāgate /
hānir vikretur eva asau yācitasya aprayacchataḥ //

anyahaste ca vikrīya duṣṭaṃ vāduṣṭavad yadi /
vikrīṇīte damas tatra mūlyāt tu dviguṇo bhavet //

anya-haste ca vikrīya duṣṭaṃ va āduṣṭavad yadi /
vikrīṇīte damas tatra mūlyāt tu dvi-guṇo bhavet //

kṣayaṃ vṛddhiṃ ca vaṇijā paṇyānām avijānatā /
krītvā nānuśayaḥ kāryaḥ kurvan ṣaḍbhāgadaṇḍabhāk //

kṣayaṃ vṛddhiṃ ca vaṇijā paṇyānām avijānatā /
krītvā na anuśayaḥ kāryaḥ kurvan ṣaḍ-bhāga-daṇḍa-bhāk //

22. saṃbhūya-samutthāna-prakaraṇam

samavāyena vaṇijāṃ lābhārthaṃ karma kurvatām /
lābhālābhau yathādravyaṃ yathā vā saṃvidā kṛtau //

samavāyena vaṇijāṃ lābha-arthaṃ karma kurvatām /
lābha-alābhau yathā-dravyaṃ yathā vā saṃvidā kṛtau //

pratiṣiddham anādiṣṭaṃ pramādād yac ca nāśitam /
sa tad dadyād viplavāc ca rakṣitād daśamāṃśabhāk //

pratiṣiddham anādiṣṭaṃ pramādād yac ca nāśitam /
sa tad dadyād viplavāc ca rakṣitād daśama-aṃśa-bhāk //

arghaprakṣepaṇād viṃśaṃ bhāgaṃ śulkaṃ nṛpo haret /
vyāsiddhaṃ rājayogyaṃ ca vikrītaṃ rājagāmi tat //

argha-prakṣepaṇād viṃśaṃ bhāgaṃ śulkaṃ nṛpo haret /
vyāsiddhaṃ rāja-yogyaṃ ca vikrītaṃ rāja-gāmi tat //

mithyā vadan parīmāṇaṃ śulkasthānād apāsaran /
dāpyas tv aṣṭaguṇaṃ yaś ca savyājakrayavikrayī //

mithyā vadan parīmāṇaṃ śulka-sthānād apāsaran /
dāpyas tv aṣṭa-guṇaṃ yaś ca sa-vyāja-kraya-vikrayī //

tarikaḥ sthalajaṃ śulkaṃ gṛhṇan dāpyaḥ paṇān daśa /
brāhmaṇaprātiveśyānām etad evānimantraṇe //

tarikaḥ sthalajaṃ śulkaṃ gṛhṇan dāpyaḥ paṇān daśa /
brāhmaṇa-prātiveśyānām etad eva animantraṇe //

deśāntaragate prete dravyaṃ dāyādabāndhavāḥ /
jñātayo vā hareyus tadāgatās tair vinā nṛpaḥ //

deśa-antara-gate prete dravyaṃ dāyāda-bāndhavāḥ /
jñātayo vā hareyus tadāgatās tair vinā nṛpaḥ //

jihmaṃ tyajeyur nirlābham aśakto 'nyena kārayet /
anena vidhir ākhyāta ṛtvikkarṣakakarmiṇām //

jihmaṃ tyajeyur nirlābham aśakto 'nyena kārayet /
anena vidhir ākhyāta ṛtvik-karṣaka-karmiṇām //

23. steya-prakaraṇam

grāhakair gṛhyate cauro loptreṇātha padena vā /
pūrvakarmāparādhī ca tathā cāśuddhavāsakaḥ //

grāhakair gṛhyate cauro loptreṇa atha padena vā /
pūrva-karma-aparādhī ca tathā ca aśuddha-vāsakaḥ //

anye 'pi śaṅkayā grāhyā jātināmādinihnavaiḥ /
dyūtastrīpānasaktāś ca śuṣkabhinnamukhasvarāḥ //

anye 'pi śaṅkayā grāhyā jāti-nāma-ādi-nihnavaiḥ /
dyūta-strī-pāna-saktāś ca śuṣka-bhinna-mukha-svarāḥ //

paradravyagṛhāṇāṃ ca pṛcchakā gūḍhacāriṇaḥ /
nirāyā vyayavantaś ca vinaṣṭadravyavikrayāḥ //

para-dravya-gṛhāṇāṃ ca pṛcchakā gūḍha-cāriṇaḥ /
nirāyā vyayavantaś ca vinaṣṭa-dravya-vikrayāḥ //

gṛhītaḥ śaṅkayā caurye nātmānaṃ ced viśodhayet /
dāpayitvā hṛtaṃ dravyaṃ cauradaṇḍena daṇḍayet //

gṛhītaḥ śaṅkayā caurye nā atmānaṃ ced viśodhayet /
dāpayitvā hṛtaṃ dravyaṃ caura-daṇḍena daṇḍayet //

cauraṃ pradāpyāpahṛtaṃ ghātayed vividhair vadhaiḥ /
sacihnaṃ brāhmaṇaṃ kṛtvā svarāṣṭrād vipravāsayet //

cauraṃ pradāpya apahṛtaṃ ghātayed vividhair vadhaiḥ /
sa-cihnaṃ brāhmaṇaṃ kṛtvā sva-rāṣṭrād vipravāsayet //

ghātite 'pahṛte doṣo grāmabhartur anirgate /
vivītabhartus tu pathi cauroddhartur avītake //

ghātite 'pahṛte doṣo grāma-bhartur anirgate /
vivīta-bhartus tu pathi caura-uddhartur avītake //

svasīṃni dadyād grāmas tu padaṃ vā yatra gacchati /
pañcagrāmī bahiḥ krośād daśagrāmy atha vā punaḥ //

sva-sīṃni dadyād grāmas tu padaṃ vā yatra gacchati /
pañca-grāmī bahiḥ krośād daśa-grāmy atha vā punaḥ //

bandigrāhāṃs tathā vājikuñjarāṇāṃ ca hāriṇaḥ /
prasahyaghātinaś caiva śūlān āropayen narān //

bandi-grāhāṃs tathā vājikuñjarāṇāṃ ca hāriṇaḥ /
prasahya-ghātinaś caiva śūlān āropayen narān //

utkṣepakagranthibhedau karasaṃdaṃśahīnakau /
kāryau dvitīyāparādhe karapādaikahīnakau //

utkṣepaka-granthi-bhedau kara-saṃdaṃśa-hīnakau /
kāryau dvitīya-aparādhe kara-pāda-eka-hīnakau //

kṣudramadhyamahādravyaharaṇe sārato damaḥ /
deśakālavayaḥśakti saṃcintyaṃ daṇḍakarmaṇi //

kṣudra-madhya-mahā-dravyaharaṇe sārato damaḥ /
deśa-kāla-vayaḥ-śakti saṃcintyaṃ daṇḍa-karmaṇi //

bhaktāvakāśāgnyudakamantropakaraṇavyayān /
dattvā caurasya vā hantur jānato dama uttamaḥ //

bhakta-avakāśa-agny-udakamantra-upakaraṇa-vyayān /
dattvā caurasya vā hantur jānato dama uttamaḥ //

śastrāvapāte garbhasya pātane cottamo damaḥ /
uttamo vādhamo vāpi puruṣastrīpramāpaṇe //

śastra-avapāte garbhasya pātane ca uttamo damaḥ /
uttamo va ādhamo va āpi puruṣa-strī-pramāpaṇe //

vipraduṣṭāṃ striyaṃ caiva puruṣaghnīm agarbhiṇīm /
setubhedakarīṃ cāpsu śilāṃ baddhvā praveśayet //

vipraduṣṭāṃ striyaṃ caiva puruṣa-ghnīm agarbhiṇīm /
setu-bheda-karīṃ ca apsu śilāṃ baddhvā praveśayet //

viṣāgnidāṃ patigurunijāpatyapramāpaṇīm /
vikarṇakaranāsauṣṭhīṃ kṛtvā gobhiḥ pramāpayet //

viṣa-agnidāṃ pati-gurunija-apatya-pramāpaṇīm /
vikarṇa-kara-nāsa-oṣṭhīṃ kṛtvā gobhiḥ pramāpayet //

avijñātahatasyāśu kalahaṃ sutabāndhavāḥ /
praṣṭavyā yoṣitaś cāsya parapuṃsi ratāḥ pṛthak //

avijñāta-hatasyā aśu kalahaṃ suta-bāndhavāḥ /
praṣṭavyā yoṣitaś ca asya para-puṃsi ratāḥ pṛthak //

strīdravyavṛttikāmo vā kena vāyaṃ gataḥ saha /
mṛtyudeśasamāsannaṃ pṛcched vāpi janaṃ śanaiḥ //

strī-dravya-vṛtti-kāmo vā kena va āyaṃ gataḥ saha /
mṛtyu-deśa-samāsannaṃ pṛcched va āpi janaṃ śanaiḥ //

kṣetraveśmavanagrāmavivītakhaladāhakāḥ /
rājapatnyabhigāmī ca dagdhavyās tu kaṭāgninā //

kṣetra-veśma-vana-grāmavivīta-khala-dāhakāḥ /
rāja-patny-abhigāmī ca dagdhavyās tu kaṭa-agninā //

24 strī-saṃgrahaṇa-prakaraṇam

pumān saṃgrahaṇe grāhyaḥ keśākeśi parastriyā /
sadyo vā kāmajaiś cihnaiḥ pratipattau dvayos tathā //

pumān saṃgrahaṇe grāhyaḥ keśā-keśi para-striyā /
sadyo vā kāmajaiś cihnaiḥ pratipattau dvayos tathā //

nīvīstanaprāvaraṇasakthikeśāvamarśanam /
adeśakālasaṃbhāṣaṃ sahaikāsanam eva ca //

nīvī-stana-prāvaraṇasakthi-keśa-avamarśanam /
adeśa-kāla-saṃbhāṣaṃ saha-eka-āsanam eva ca //

strī niṣedhe śataṃ dadyād dviśataṃ tu damaṃ pumān /
pratiṣedhe tayor daṇḍo yathā saṃgrahaṇe tathā //

strī niṣedhe śataṃ dadyād dvi-śataṃ tu damaṃ pumān /
pratiṣedhe tayor daṇḍo yathā saṃgrahaṇe tathā //

sajātāv uttamo daṇḍa ānulomye tu madhyamaḥ /
prātilomye vadhaḥ puṃso nāryāḥ karṇādikartanam //

sajātāv uttamo daṇḍa ānulomye tu madhyamaḥ /
prātilomye vadhaḥ puṃso nāryāḥ karṇa-ādi-kartanam //

alaṃkṛtāṃ haran kanyām uttamaṃ hy anyathādhamam /
daṇḍaṃ dadyāt savarṇāsu prātilomye vadhaḥ smṛtaḥ //

alaṃkṛtāṃ haran kanyām uttamaṃ hy anyatha ādhamam /
daṇḍaṃ dadyāt savarṇāsu prātilomye vadhaḥ smṛtaḥ //

sakāmāsv anulomāsu na doṣas tv anyathā damaḥ /
dūṣaṇe tu karaccheda uttamāyāṃ vadhas tathā //

sa-kāmāsv anulomāsu na doṣas tv anyathā damaḥ /
dūṣaṇe tu kara-ccheda uttamāyāṃ vadhas tathā //

śataṃ strīdūṣaṇe dadyād dve tu mithyābhiśaṃsane /
paśūn gacchan śataṃ dāpyo hīnāṃ strīṃ gāṃ ca madhyamam //

śataṃ strī-dūṣaṇe dadyād dve tu mithyā-abhiśaṃsane /
paśūn gacchan śataṃ dāpyo hīnāṃ strīṃ gāṃ ca madhyamam //

avaruddhāsu dāsīsu bhujiṣyāsu tathaiva ca /
gamyāsv api pumān dāpyaḥ pañcāśat paṇikaṃ damam //

avaruddhāsu dāsīsu bhujiṣyāsu tathaiva ca /
gamyāsv api pumān dāpyaḥ pañcāśat paṇikaṃ damam //

prasahya dāsyabhigame daṇḍo daśapaṇaḥ smṛtaḥ /
bahūnāṃ yady akāmāsau caturviṃśatikaḥ pṛthak //

prasahya dāsy-abhigame daṇḍo daśa-paṇaḥ smṛtaḥ /
bahūnāṃ yady akāma āsau caturviṃśatikaḥ pṛthak //

gṛhītavetanā veśyā necchantī dviguṇaṃ vahet /
agṛhīte samaṃ dāpyaḥ pumān apy evam eva hi //

gṛhīta-vetanā veśyā na icchantī dvi-guṇaṃ vahet /
agṛhīte samaṃ dāpyaḥ pumān apy evam eva hi //

ayonau gacchato yoṣāṃ puruṣaṃ vābhimehataḥ /
caturviṃśatiko daṇḍas tathā pravrajitāgame //

ayonau gacchato yoṣāṃ puruṣaṃ va ābhimehataḥ /
caturviṃśatiko daṇḍas tathā pravrajitā-game //

antyābhigamane tv aṅkyaḥaṅkya? kubandhena pravāsayet /
śūdras tathāntya eva syād antyasyāryāgame vadhaḥ //

antyā-abhigamane tv aṅkyaḥaṅkya? kubandhena pravāsayet /
śūdras tatha āntya eva syād antyasyā aryā-game vadhaḥ //

25. prakīrṇaka-prakaraṇam

ūnaṃ vābhyadhikaṃ vāpi likhed yo rājaśāsanam /
pāradārikacauraṃ vā muñcato daṇḍa uttamaḥ //

ūnaṃ va ābhyadhikaṃ va āpi likhed yo rāja-śāsanam /
pāradārika-cauraṃ vā muñcato daṇḍa uttamaḥ //

abhakṣyeṇa dvijaṃ dūṣyodūṣya? daṇḍya uttamasāhasam /
madhyamaṃ kṣatriyaṃ vaiśyaṃ prathamaṃ śūdram ardhikam //

abhakṣyeṇa dvijaṃ dūṣyodūṣya? daṇḍya uttama-sāhasam /
madhyamaṃ kṣatriyaṃ vaiśyaṃ prathamaṃ śūdram ardhikam //

kūṭasvarṇavyavahārī vimāṃsasya ca vikrayī /
tryaṅgahīnas tu kartavyo dāpyaś cottamasāhasam //

kūṭa-svarṇa-vyavahārī vimāṃsasya ca vikrayī /
try-aṅga-hīnas tu kartavyo dāpyaś ca uttama-sāhasam //

catuṣpādakṛto doṣo nāpehīti prajalpataḥ /
kāṣṭhaloṣṭeṣupāṣāṇabāhuyugyakṛtas tathā //

catuṣpāda-kṛto doṣo na apehi iti prajalpataḥ /
kāṣṭha-loṣṭa-iṣu-pāṣāṇabāhu-yugya-kṛtas tathā //

chinnanasyena yānena tathā bhagnayugādinā /
paścāc caivāpasaratā hiṃsane svāmy adoṣabhāk //

chinna-nasyena yānena tathā bhagna-yuga-ādinā /
paścāc caiva apasaratā hiṃsane svāmy adoṣa-bhāk //

śakto 'py amokṣayan svāmī daṃṣṭriṇāṃ śṛṅgiṇāṃ tathā /
prathamaṃ sāhasaṃ dadyād vikruṣṭe dviguṇaṃ tathā //

śakto 'py amokṣayan svāmī daṃṣṭriṇāṃ śṛṅgiṇāṃ tathā /
prathamaṃ sāhasaṃ dadyād vikruṣṭe dvi-guṇaṃ tathā //

jāraṃ caurety abhivadan dāpyaḥ pañcaśataṃ damam /
upajīvya dhanaṃ muñcaṃs tad evāṣṭaguṇīkṛtam //

jāraṃ caura ity abhivadan dāpyaḥ pañca-śataṃ damam /
upajīvya dhanaṃ muñcaṃs tad eva aṣṭa-guṇī-kṛtam //

rājño 'niṣṭapravaktāraṃ tasyaivākrośakāriṇam /
tanmantrasya ca bhettāraṃ chittvā jihvāṃ pravāsayet //

rājño 'niṣṭa-pravaktāraṃ tasya evā akrośa-kāriṇam /
tan-mantrasya ca bhettāraṃ chittvā jihvāṃ pravāsayet //

mṛtāṅgalagnavikretur guros tāḍayitus tathā /
rājayānāsanāroḍhur daṇḍa uttamasāhasaḥ //

mṛta-aṅga-lagna-vikretur guros tāḍayitus tathā /
rāja-yāna-āsana-āroḍhur daṇḍa uttama-sāhasaḥ //

dvinetrabhedino rājadviṣṭādeśakṛtas tathā /
vipratvena ca śūdrasya jīvato 'ṣṭaśato damaḥ //

dvi-netra-bhedino rājadviṣṭa-ādeśa-kṛtas tathā /
vipratvena ca śūdrasya jīvato 'ṣṭa-śato damaḥ //

durdṛṣṭāṃs tu punar dṛṣṭvā vyavahārān nṛpeṇa tu /
sabhyāḥ sajayino daṇḍyā vivādād dviguṇaṃ damam //

durdṛṣṭāṃs tu punar dṛṣṭvā vyavahārān nṛpeṇa tu /
sabhyāḥ sajayino daṇḍyā vivādād dvi-guṇaṃ damam //

yo manyetājito 'smīti nyāyenāpi parājitaḥ /
tam āyāntaṃ punar jitvā dāpayed dviguṇaṃ damam //

yo manyeta ajito 'smi iti nyāyena api parājitaḥ /
tam āyāntaṃ punar jitvā dāpayed dvi-guṇaṃ damam //

rājñānyāyena yo daṇḍo gṛhīto varuṇāya tam /
nivedya dadyād viprebhyaḥ svayaṃ triṃśadguṇīkṛtam //

rājña ānyāyena yo daṇḍo gṛhīto varuṇāya tam /
nivedya dadyād viprebhyaḥ svayaṃ triṃśad-guṇī-kṛtam //

III. prāyaścittā1dhyāyah
1. āśauca-prakaraṇam

ūnadvivarṣaṃ nikhanen na kuryād udakaṃ tataḥ /
āśmaśānād anuvrajya itaro jñātibhir vṛtaḥ //

ūna-dvi-varṣaṃ nikhanen na kuryād udakaṃ tataḥ /
ā-śmaśānād anuvrajya itaro jñātibhir vṛtaḥ //

yamasūktaṃ tathā gāthā japadbhir laukikāgninā /
sa dagdhavya upetaś ced āhitāgnyāvṛtārthavat //

yama-sūktaṃ tathā gāthā japadbhir laukika-agninā /
sa dagdhavya upetaś ced āhita-agny-āvṛta-arthavat //

saptamād daśamād vāpi jñātayo 'bhyupayanty apaḥ /
apa naḥ śośucad agham anena pitṛdiṅmukhāḥ //

saptamād daśamād va āpi jñātayo 'bhyupayanty apaḥ /
apa naḥ śośucad agham anena pitṛ-diṅ-mukhāḥ //

evaṃ mātāmahācāryapretānām udakakriyā /
kāmodakaṃ sakhiprattāsvasrīyaśvaśurartvijām //

evaṃ mātāmaha-ācāryapretānām udaka-kriyā /
kāma-udakaṃ sakhi-prattāsvasrīya-śvaśurartvijām //

sakṛt prasiñcanty udakaṃ nāmagotreṇa vāgyatāḥ /
na brahmacāriṇaḥ kuryur udakaṃ patitās tathā //

sakṛt prasiñcanty udakaṃ nāma-gotreṇa vāg-yatāḥ /
na brahma-cāriṇaḥ kuryur udakaṃ patitās tathā //

pākhaṇḍyanāśritāḥ stenā bhartṛghnyaḥ kāmagādikāḥ /
surāpya ātmatyāginyo nāśaucodakabhājanāḥ //

pākhaṇḍy-anāśritāḥ stenā bhartṛghnyaḥ kāmaga-ādikāḥ /
surāpya ātma-tyāginyo na aśauca-udaka-bhājanāḥ //

kṛtodakān samuttīrṇān mṛduśādvalasaṃsthitān /
snātān apavadeyus tān itihāsaiḥ purātanaiḥ //

kṛta-udakān samuttīrṇān mṛdu-śādvala-saṃsthitān /
snātān apavadeyus tān itihāsaiḥ purātanaiḥ //

mānuṣye kadalīstambhaniḥsāre sāramārgaṇam /
karoti yaḥ sa sammūḍho jalabudbudasaṃnibhe //

mānuṣye kadalī-stambhaniḥsāre sāra-mārgaṇam /
karoti yaḥ sa sammūḍho jala-budbuda-saṃnibhe //

pañcadhā saṃbhṛtaḥ kāyo yadi pañcatvam āgataḥ /
karmabhiḥ svaśarīrotthais tatra kā paridevanā //

pañcadhā saṃbhṛtaḥ kāyo yadi pañcatvam āgataḥ /
karmabhiḥ sva-śarīra-utthais tatra kā paridevanā //

gantrī vasumatī nāśam udadhir daivatāni ca /
phenaprakhyaḥ kathaṃ nāśaṃ martyaloko na yāsyati //

gantrī vasumatī nāśam udadhir daivatāni ca /
phena-prakhyaḥ kathaṃ nāśaṃ martya-loko na yāsyati //

śleṣmāśru bāndhavair muktaṃ preto bhuṅkte yato 'vaśaḥ /
ato na roditavyaṃ hi kriyāḥ kāryāḥ svaśaktitaḥ //

śleṣma-aśru bāndhavair muktaṃ preto bhuṅkte yato 'vaśaḥ /
ato na roditavyaṃ hi kriyāḥ kāryāḥ sva-śaktitaḥ //

iti saṃśrutya gaccheyur gṛhaṃ bālapuraḥsarāḥ /
vidaśya nimbapatrāṇi niyatā dvāri veśmanaḥ //

iti saṃśrutya gaccheyur gṛhaṃ bāla-puraḥsarāḥ /
vidaśya nimba-patrāṇi niyatā dvāri veśmanaḥ //

ācamyāgnyādi salilaṃ gomayaṃ gaurasarṣapān /
praviśeyuḥ samālabhya kṛtvāśmani padaṃ śanaiḥ //

ācamya agny-ādi salilaṃ gomayaṃ gaura-sarṣapān /
praviśeyuḥ samālabhya kṛtva āśmani padaṃ śanaiḥ //

praveśanādikaṃ karma pretasaṃsparśinām api /
icchatāṃ tatkṣaṇāc chuddhiḥ pareṣāṃ snānasaṃyamān //

praveśana-ādikaṃ karma preta-saṃsparśinām api /
icchatāṃ tat-kṣaṇāc chuddhiḥ pareṣāṃ snāna-saṃyamān //

ācāryapitṛupādhyāyān nirhṛtyāpi vratī vratī /
saṃkaṭānnaṃ ca nāśnīyān na ca taiḥ saha saṃvaset //

ācārya-pitṛ-upādhyāyān nirhṛtya api vratī vratī /
saṃkaṭa-annaṃ ca na aśnīyān na ca taiḥ saha saṃvaset //

krītalabdhāśanā bhūmau svapeyus te pṛthak kṣitau /
piṇḍayajñāvṛtā deyaṃ pretāyānnaṃ dinatrayam //

krīta-labdha-aśanā bhūmau svapeyus te pṛthak kṣitau /
piṇḍa-yajña-āvṛtā deyaṃ pretāya annaṃ dina-trayam //

jalam ekāham ākāśe sthāpyaṃ kṣīraṃ ca mṛnmaye /

vaitānāupāsanāḥ kāryāḥ kriyāś ca śruticodanāt //

jalam eka-aham ākāśe sthāpyaṃ kṣīraṃ ca mṛn-maye /

vaitāna-aupāsanāḥ kāryāḥ kriyāś ca śruti-codanāt //

trirātraṃ daśarātraṃ vā śāvam āśaucam iṣyate /
ūnadvivarṣa ubhayoḥ sūtakaṃ mātur eva hi //

tri-rātraṃ daśa-rātraṃ vā śāvam āśaucam iṣyate /
ūna-dvi-varṣa ubhayoḥ sūtakaṃ mātur eva hi //

pitros tu sūtakaṃ mātus tad asṛgdarśanād dhruvam /
tad ahar na praduṣyeta pūrveṣāṃ janmakāraṇāt //

pitros tu sūtakaṃ mātus tad asṛg-darśanād dhruvam /
tad ahar na praduṣyeta pūrveṣāṃ janma-kāraṇāt //

antarā janmamaraṇe śeṣāhobhir viśudhyati /

garbhasrāve māsatulyā niśāḥ śuddhes tu kāraṇam //

antarā janma-maraṇe śeṣa-ahobhir viśudhyati /

garbha-srāve māsa-tulyā niśāḥ śuddhes tu kāraṇam //

hatānāṃ nṛpagoviprair anvakṣaṃ cātmaghātinām /
proṣite kālaśeṣaḥ syāt pūrṇe dattvodakaṃ śuciḥ //

hatānāṃ nṛpa-go-viprair anvakṣaṃ cā atma-ghātinām /
proṣite kāla-śeṣaḥ syāt pūrṇe dattva ūdakaṃ śuciḥ //

kṣatrasya dvādaśāhāni viśaḥ pañcadaśaiva tu /
triṃśaddināni śūdrasya tadardhaṃ nyāyavartinaḥ //

kṣatrasya dvādaśa-ahāni viśaḥ pañca-daśa eva tu /
triṃśad-dināni śūdrasya tad-ardhaṃ nyāya-vartinaḥ //

ādantajanmanaḥ sadyā acūḍān naiśikī smṛtā /
trirātram āvratādeśād daśarātram ataḥ param //

ā-danta-janmanaḥ sadyā a-cūḍān naiśikī smṛtā /
tri-rātram ā-vrata-ādeśād daśa-rātram ataḥ param //

ahas tv adattakanyāsu bāleṣu ca viśodhanam /

gurvantevāsyanūcānam ātulaśrotriyeṣu ca //

ahas tv adatta-kanyāsu bāleṣu ca viśodhanam /

gurv-antevāsy-anūcānam ātula-śrotriyeṣu ca //

anauraseṣu putreṣu bhāryāsv anyagatāsu ca /
nivāsarājani prete tad ahaḥ śuddhikāraṇam //

anauraseṣu putreṣu bhāryāsv anya-gatāsu ca /
nivāsa-rājani prete tad ahaḥ śuddhi-kāraṇam //

brāhmaṇenānugantavyo na śūdro na dvijaḥ kvacit /
anugamyāmbhasi snātvā spṛṣṭvāgniṃ ghṛtabhuk śuciḥ //

brāhmaṇena anugantavyo na śūdro na dvijaḥ kvacit /
anugamya ambhasi snātvā spṛṣṭva āgniṃ ghṛta-bhuk śuciḥ //

mahīpatīnāṃ nāśaucaṃ hatānāṃ vidyutā tathā /
gobrāhmaṇārthaṃ saṃgrāme yasya cecchati bhūmipaḥ //

mahī-patīnāṃ nā aśaucaṃ hatānāṃ vidyutā tathā /
go-brāhmaṇa-arthaṃ saṃgrāme yasya ca icchati bhūmipaḥ //

ṛtvijāṃ dīkṣitānāṃ ca yajñiyaṃ karma kurvatām /
satrivratibrahmacāridātṛbrahmavidāṃ tathā //

ṛtvijāṃ dīkṣitānāṃ ca yajñiyaṃ karma kurvatām /
satri-vrati-brahmacāridātṛ-brahmavidāṃ tathā //

dāne vivāhe yajñe ca saṃgrāme deśaviplave /
āpadyapi hi kaṣṭāyāṃ sadyaḥ śaucaṃ vidhīyate //

dāne vivāhe yajñe ca saṃgrāme deśa-viplave /
āpady-api hi kaṣṭāyāṃ sadyaḥ śaucaṃ vidhīyate //

udakyāśucibhiḥ snāyāt saṃspṛṣṭas tair upaspṛśet /
abliṅgāni japec caiva gāyatrīṃ manasā sakṛt //

udakya āśucibhiḥ snāyāt saṃspṛṣṭas tair upaspṛśet /
ab-liṅgāni japec caiva gāyatrīṃ manasā sakṛt //

kālo 'gniḥ karma mṛd vāyur mano jñānaṃ tapo jalam /
paścāt tāpo nirāhāraḥ sarve 'mī śuddhihetavaḥ //

kālo 'gniḥ karma mṛd vāyur mano jñānaṃ tapo jalam /
paścāt tāpo nirāhāraḥ sarve 'mī śuddhi-hetavaḥ //

akāryakāriṇāṃ dānaṃ vego nadyāś ca śuddhikṛt /
śodhyasya mṛc ca toyaṃ ca saṃnyāso vai dvijanmanām //

akārya-kāriṇāṃ dānaṃ vego nadyāś ca śuddhi-kṛt /
śodhyasya mṛc ca toyaṃ ca saṃnyāso vai dvijanmanām //

tapo vedavidāṃ kṣāntir viduṣāṃ varṣmaṇo jalam /
japaḥ pracchannapānānāṃ manasaḥ satyam ucyate //

tapo vedavidāṃ kṣāntir viduṣāṃ varṣmaṇo jalam /
japaḥ pracchanna-pānānāṃ manasaḥ satyam ucyate //

bhūtātmanas tapovidye buddher jñānaṃ viśodhanam /
kṣetrajñasyeśvarajñānād viśuddhiḥ paramā matā //

bhūta-ātmanas tapo-vidye buddher jñānaṃ viśodhanam /
kṣetrajñasyā iśvara-jñānād viśuddhiḥ paramā matā //

2. āpad-dharma-prakaraṇam

kṣātreṇa karmaṇā jīved viśāṃ vāpy āpadi dvijaḥ /
nistīrya tām athātmānaṃ pāvayitvā nyaset pathi //

kṣātreṇa karmaṇā jīved viśāṃ va āpy āpadi dvijaḥ /
nistīrya tām athā atmānaṃ pāvayitvā nyaset pathi //

phalopalakṣaumasomamanuṣyāpūpavīrudhaḥ /
tilaudanarasakṣārān dadhi kṣīraṃ ghṛtaṃ jalam //

phala-upala-kṣauma-somamanuṣya-apūpa-vīrudhaḥ /
tila-odana-rasa-kṣārān dadhi kṣīraṃ ghṛtaṃ jalam //

śastrāsavamadhūcchiṣṭaṃ madhu lākṣā ca barhiṣaḥ /
mṛccarmapuṣpakutapakeśatakraviṣakṣitiḥ //

śastra-āsava-madhu-ucchiṣṭaṃ madhu lākṣā ca barhiṣaḥ /
mṛc-carma-puṣpa-kutapakeśa-takra-viṣa-kṣitiḥ //

kauśeyanīlalavaṇamāṃsaikaśaphasīsakān /
śakārdrauṣadhipiṇyākapaśugandhāṃs tathaiva ca //

kauśeya-nīla-lavaṇamāṃsa-ekaśapha-sīsakān /
śaka-ārdra-oṣadhi-piṇyākapaśu-gandhāṃs tathaiva ca //

vaiśyavṛttyāpi jīvan no vikrīṇīta kadācana /
dharmārthaṃ vikrayaṃ neyās tilā dhānyena tatsamāḥ //

vaiśya-vṛttya āpi jīvan no vikrīṇīta kadācana /
dharma-arthaṃ vikrayaṃ neyās tilā dhānyena tat-samāḥ //

lākṣālavaṇamāṃsāni patanīyāni vikraye /
pāyo dadhi ca madyaṃ ca hīnavarṇakarāṇi tu //

lākṣā-lavaṇa-māṃsāni patanīyāni vikraye /
pāyo dadhi ca madyaṃ ca hīna-varṇa-karāṇi tu //

āpadgataḥ saṃpragṛhṇan bhuñjāno vā yatas tataḥ /
na lipyetainasā vipro jvalanārkasamo hi saḥ //

āpad-gataḥ saṃpragṛhṇan bhuñjāno vā yatas tataḥ /
na lipyeta enasā vipro jvalana-arka-samo hi saḥ //

kṛṣiḥ śilpaṃ bhṛtir vidyā kusīdaṃ śakaṭaṃ giriḥ /
sevānūpaṃ nṛpo bhaikṣam āpattau jīvanāni tu //

kṛṣiḥ śilpaṃ bhṛtir vidyā kusīdaṃ śakaṭaṃ giriḥ /
seva ānūpaṃ nṛpo bhaikṣam āpattau jīvanāni tu //

bubhukṣitas tryahaṃ sthitvā dhānyam abrāhmaṇād haret /
pratigṛhya tad ākhyeyam abhiyuktena dharmataḥ //

bubhukṣitas tryahaṃ sthitvā dhānyam abrāhmaṇād haret /
pratigṛhya tad ākhyeyam abhiyuktena dharmataḥ //

tasya vṛttaṃ kulaṃ śīlaṃ śrutam adhyayanaṃ tapaḥ /
jñātvā rājā kuṭumbaṃ ca dharmyāṃ vṛttiṃ prakalpayet //

tasya vṛttaṃ kulaṃ śīlaṃ śrutam adhyayanaṃ tapaḥ /
jñātvā rājā kuṭumbaṃ ca dharmyāṃ vṛttiṃ prakalpayet //

3. vānaprastha-dharma-prakaraṇam

sutavinyastapatnīkas tayā vānugato vanam /
vānaprastho brahmacārī sāgniḥ sopāsano vrajet //

suta-vinyasta-patnīkas tayā va ānugato vanam /
vānaprastho brahma-cārī sa-agniḥ sa-upāsano vrajet //

aphālakṛṣtenāgnīṃś ca pitṝn devātithīn api /
bhṛtyāṃś ca tarpayet śmaśrujaṭālomabhṛd ātmavān //

aphāla-kṛṣtena agnīṃś ca pitṝn deva-atithīn api /
bhṛtyāṃś ca tarpayet śmaśrujaṭā-loma-bhṛd ātmavān //

ahno māsasya ṣaṇṇāṃ vā tathā saṃvatsarasya vā /
arthasya saṃcayaṃ kuryāt kṛtam āśvayuje tyajet //

ahno māsasya ṣaṇṇāṃ vā tathā saṃvatsarasya vā /
arthasya saṃcayaṃ kuryāt kṛtam āśvayuje tyajet //

dāntas triṣavaṇasnāyī nivṛttaś ca pratigrahāt /
svādhyāyavān dānaśīlaḥ sarvasattvahite rataḥ //

dāntas triṣavaṇa-snāyī nivṛttaś ca pratigrahāt /
svādhyāyavān dāna-śīlaḥ sarva-sattva-hite rataḥ //

dantolūkhalikaḥ kālapakvāśī vāśmakuṭṭakaḥ /
śrautraṃ smārtaṃ phalasnehaiḥ karma kuryāt tathā kriyāḥ //

danta-ulūkhalikaḥ kālapakva-āśī va āśma-kuṭṭakaḥ /
śrautraṃ smārtaṃ phala-snehaiḥ karma kuryāt tathā kriyāḥ //

cāndrāyaṇair nayet kālaṃ kṛcchrair vā vartayet sadā /
pakṣe gate vāpy aśnīyān māse vāhani vā gate //

cāndrāyaṇair nayet kālaṃ kṛcchrair vā vartayet sadā /
pakṣe gate va āpy aśnīyān māse va āhani vā gate //

svapyād bhūmau śucī rātrau divā saṃprapadair nayet /
sthānāsanavihārair vā yogābhyāsena vā tathā //

svapyād bhūmau śucī rātrau divā saṃprapadair nayet /
sthāna-āsana-vihārair vā yoga-abhyāsena vā tathā //

grīṣme pañcāgnimadhyastho varṣāsu sthaṇḍileśayaḥ /
ārdravāsās tu hemante śaktyā vāpi tapaś caret //

grīṣme pañca-agni-madhyastho varṣāsu sthaṇḍile-śayaḥ /
ārdra-vāsās tu hemante śaktyā va āpi tapaś caret //

yaḥ kaṇṭakair vitudati candanair yaś ca liṃpati /
akruddho 'parituṣṭaś ca samastasya ca tasya ca //

yaḥ kaṇṭakair vitudati candanair yaś ca liṃpati /
akruddho 'parituṣṭaś ca samastasya ca tasya ca //

agnīn vāpy ātmasātkṛtvā vṛkṣāvāso mitāśanaḥ /
vānaprasthagṛheṣv eva yātrārthaṃ bhaikṣam ācaret //

agnīn va āpy ātmasāt-kṛtvā vṛkṣa-āvāso mita-aśanaḥ /
vānaprastha-gṛheṣv eva yātrā-arthaṃ bhaikṣam ācaret //

grāmād āhṛtya vā grāsān aṣṭau bhuñjīta vāgyataḥ /
vāyubhakṣaḥ prāgudīcīṃ gacched vāvarṣmasaṃkṣayāt //

grāmād āhṛtya vā grāsān aṣṭau bhuñjīta vāg-yataḥ /
vāyu-bhakṣaḥ prāg-udīcīṃ gacched vā āvarṣma-saṃkṣayāt //

4. yati-dharma-prakaraṇam

vanād gṛhād vā kṛtveṣṭiṃ sārvavedasadakṣiṇām /
prājāpatyāṃ tadante tān agnīn āropya cātmani //

vanād gṛhād vā kṛtva īṣṭiṃ sārvavedasa-dakṣiṇām /
prājāpatyāṃ tad-ante tān agnīn āropya cā atmani //

adhītavedo japakṛt putravān annado 'gnimān /
śaktyā ca yajñakṛn mokṣe manaḥ kuryāt tu nānyathā //

adhīta-vedo japa-kṛt putravān annado 'gnimān /
śaktyā ca yajña-kṛn mokṣe manaḥ kuryāt tu na anyathā //

sarvabhūtahitaḥ śāntas tridaṇḍī sakamaṇḍaluḥ /
ekārāmaḥ parivrajya bhikṣārthī grāmam āśrayet //

sarva-bhūta-hitaḥ śāntas tri-daṇḍī sa-kamaṇḍaluḥ /
eka-ārāmaḥ parivrajya bhikṣā-arthī grāmam āśrayet //

apramattaś cared bhaikṣaṃ sāyāhne 'nabhilakṣitaḥ /
rahite bhikṣukair grāme yātrāmātram alolupaḥ //

apramattaś cared bhaikṣaṃ sāya-ahne 'nabhilakṣitaḥ /
rahite bhikṣukair grāme yātrā-mātram alolupaḥ //

yatipātrāṇi mṛdveṇudārvalābumayāni ca /
salilaṃ śuddhir eteṣāṃ govālaiś cāvagharṣaṇam //

yati-pātrāṇi mṛd-veṇudārv-alābu-mayāni ca /
salilaṃ śuddhir eteṣāṃ go-vālaiś ca avagharṣaṇam //

saṃnirudhyendriyagrāmaṃ rāgadveṣau prahāya ca /
bhayaṃ hitvā ca bhūtānām amṛtībhavati dvijaḥ //

saṃnirudhya indriya-grāmaṃ rāga-dveṣau prahāya ca /
bhayaṃ hitvā ca bhūtānām amṛtī-bhavati dvijaḥ //

kartavyāśayaśuddhis tu bhikṣukeṇa viśeṣataḥ /
jñānotpattinimittatvāt svātantryakaraṇāya ca //

kartavyā āśaya-śuddhis tu bhikṣukeṇa viśeṣataḥ /
jñāna-utpatti-nimittatvāt svātantrya-karaṇāya ca //

avekṣyā garbhavāsāś ca karmajā gatayas tathā /
ādhayo vyādhayaḥ kleśā jarā rūpaviparyayaḥ //

avekṣyā garbha-vāsāś ca karmajā gatayas tathā /
ādhayo vyādhayaḥ kleśā jarā rūpa-viparyayaḥ //

bhavo jātisahasreṣu priyāpriyaviparyayaḥ /

dhyānayogena saṃpaśyet sūkṣma ātmātmani sthitaḥ //

bhavo jāti-sahasreṣu priya-apriya-viparyayaḥ /

dhyāna-yogena saṃpaśyet sūkṣma ātmā ātmani sthitaḥ //

nāśramaḥ kāraṇaṃ dharme kriyamāṇo bhaved hi saḥ /
ato yad ātmano 'pathyaṃ pareṣāṃ na tad ācaret //

nā aśramaḥ kāraṇaṃ dharme kriyamāṇo bhaved hi saḥ /
ato yad ātmano 'pathyaṃ pareṣāṃ na tad ācaret //

satyam asteyam akrodho hrīḥ śaucaṃ dhīr dhṛtir damaḥ /
saṃyatendriyatā vidyā dharmaḥ sarva udāhṛtaḥ //

satyam asteyam akrodho hrīḥ śaucaṃ dhīr dhṛtir damaḥ /
saṃyata-indriyatā vidyā dharmaḥ sarva udāhṛtaḥ //

niḥsaranti yathā lohapiṇḍāt taptāt sphuliṅgakāḥ /
sakāśād ātmanas tadvad ātmānaḥ prabhavanti hi //

niḥsaranti yathā lohapiṇḍāt taptāt sphuliṅgakāḥ /
sakāśād ātmanas tadvad ātmānaḥ prabhavanti hi //

tatrātmā hi svayaṃ kiṃcit karma kiṃcit svabhāvataḥ /
karoti kiṃcid abhyāsād dharmādharmobhayātmakam //

tatrā atmā hi svayaṃ kiṃcit karma kiṃcit svabhāvataḥ /
karoti kiṃcid abhyāsād dharma-adharma-ubhaya-ātmakam //

nimittam akṣaraḥ kartā boddhā guṇī vaśī /
ajaḥ śarīragrahaṇāt sa jāta iti kīrtyate //

nimittam akṣaraḥ kartā boddhā guṇī vaśī /
ajaḥ śarīra-grahaṇāt sa jāta iti kīrtyate //

sargādau sa yathākāśaṃ vāyuṃ jyotir jalaṃ mahīm /
sṛjaty ekottaraguṇāṃs tathādatte bhavann api //

sarga-ādau sa yathā-ākāśaṃ vāyuṃ jyotir jalaṃ mahīm /
sṛjaty eka-uttara-guṇāṃs tathā ādatte bhavann api //

āhutyāpyāyate sūryaḥ sūryād vṛṣṭir athauṣadhiḥ /
tad annaṃ rasarūpeṇa śukratvam adhigacchati //

āhutyā āpyāyate sūryaḥ sūryād vṛṣṭir atha oṣadhiḥ /
tad annaṃ rasa-rūpeṇa śukratvam adhigacchati //

strīpuṃsayos tu saṃyoge viśuddhe śukraśoṇite /
pañcadhātūn svayaṃ ṣaṣṭha ādatte yugapat prabhuḥ //

strī-puṃsayos tu saṃyoge viśuddhe śukra-śoṇite /
pañca-dhātūn svayaṃ ṣaṣṭha ādatte yugapat prabhuḥ //

indriyāṇi manaḥ prāṇo jñānam āyuḥ sukhaṃ dhṛtiḥ /
dhāraṇā preraṇaṃ duḥkham icchāhaṃkāra eva ca //

indriyāṇi manaḥ prāṇo jñānam āyuḥ sukhaṃ dhṛtiḥ /
dhāraṇā preraṇaṃ duḥkham iccha āhaṃkāra eva ca //

prayatna ākṛtir varṇaḥ svaradveṣau bhavābhavau /
tasyaitad ātmajaṃ sarvam anāder ādim icchataḥ //

prayatna ākṛtir varṇaḥ svara-dveṣau bhava-abhavau /
tasya etad ātmajaṃ sarvam anāder ādim icchataḥ //

prathame māsi saṃkledabhūto dhātuvimūrcchitaḥ /
māsy arbudaṃ dvitīye tu tṛtīye 'ṅgendriyair yutaḥ //

prathame māsi saṃkledabhūto dhātu-vimūrcchitaḥ /
māsy arbudaṃ dvitīye tu tṛtīye 'ṅga-indriyair yutaḥ //

ākāśāl lāghavaṃ saukṣmyaṃ śabdaṃ śrotraṃ balādikam /
vāyoś ca sparśanaṃ ceṣṭāṃ vyūhanaṃ raukṣyam eva ca //

ākāśāl lāghavaṃ saukṣmyaṃ śabdaṃ śrotraṃ bala-ādikam /
vāyoś ca sparśanaṃ ceṣṭāṃ vyūhanaṃ raukṣyam eva ca //

pittāt tu darśanaṃ paktim auṣṇyaṃ rūpaṃ prakāśitām /
rasāt tu rasanaṃ śaityaṃ snehaṃ kledaṃ samārdavam //

pittāt tu darśanaṃ paktim auṣṇyaṃ rūpaṃ prakāśitām /
rasāt tu rasanaṃ śaityaṃ snehaṃ kledaṃ samārdavam //

bhūmer gandhaṃ tathā ghrāṇaṃ gauravaṃ mūrtim eva ca /
ātmā gṛhṇāty ajaḥ sarvaṃ tṛtīye spandate tataḥ //

bhūmer gandhaṃ tathā ghrāṇaṃ gauravaṃ mūrtim eva ca /
ātmā gṛhṇāty ajaḥ sarvaṃ tṛtīye spandate tataḥ //

dauhṛdasyāpradānena garbho doṣam avāpnuyāt /
vairūpyaṃ maraṇaṃ vāpi tasmāt kāryaṃ priyaṃ striyāḥ //

dauhṛdasya apradānena garbho doṣam avāpnuyāt /
vairūpyaṃ maraṇaṃ va āpi tasmāt kāryaṃ priyaṃ striyāḥ //

sthairyaṃ caturthe tv aṅgānāṃ pañcame śoṇitodbhavaḥ /
ṣaṣṭhe balasya varṇasya nakharomṇāṃ ca saṃbhavaḥ //

sthairyaṃ caturthe tv aṅgānāṃ pañcame śoṇita-udbhavaḥ /
ṣaṣṭhe balasya varṇasya nakha-romṇāṃ ca saṃbhavaḥ //

manaścaitanyayukto 'sau nāḍīsnāyuśirāyutaḥ /
saptame cāṣṭame caiva tvaṅmāṃsasmṛtimān api //

manaś-caitanya-yukto 'sau nāḍī-snāyu-śirā-yutaḥ /
saptame ca aṣṭame caiva tvaṅ-māṃsa-smṛtimān api //

punar dhātrīṃ punar gharmam ojas tasya pradhāvati /
aṣṭame māsy ato garbho jātaḥ prāṇair viyujyate //

punar dhātrīṃ punar gharmam ojas tasya pradhāvati /
aṣṭame māsy ato garbho jātaḥ prāṇair viyujyate //

navame daśame vāpi prabalaiḥ sūtimārutaiḥ /
niḥsāryate bāṇa iva yantracchidreṇa sajvaraḥ //

navame daśame va āpi prabalaiḥ sūti-mārutaiḥ /
niḥsāryate bāṇa iva yantra-cchidreṇa sa-jvaraḥ //

tasya ṣoḍhā śarīrāṇi śaṭ tvaco dhārayanti ca /
saḍaṅgāni tathāsthnāṃ ca saha ṣaṣṭyā śatatrayam //

tasya ṣoḍhā śarīrāṇi śaṭ tvaco dhārayanti ca /
saḍ-aṅgāni tatha āsthnāṃ ca saha ṣaṣṭyā śata-trayam //

sthālaiḥ saha catuḥṣaṣṭir dantā vai viṃśatir nakhāḥ /
pāṇipādaśalākāś ca teṣāṃ sthānacatuṣṭayam //

sthālaiḥ saha catuḥ-ṣaṣṭir dantā vai viṃśatir nakhāḥ /
pāṇi-pāda-śalākāś ca teṣāṃ sthāna-catuṣṭayam //

ṣaṣṭyaṅgulīnāṃ dve pārṣṇyor gulpheṣu ca catuṣṭayam /
catvāryaratnikāsthīni jaṅghayos tāvad eva tu //

ṣaṣṭy-aṅgulīnāṃ dve pārṣṇyor gulpheṣu ca catuṣṭayam /
catvāry-aratnika-asthīni jaṅghayos tāvad eva tu //

dve dve jānukapoloruphalakāṃsasamudbhave /
akṣatālūṣake śroṇīphalake ca vinirdiśet //

dve dve jānu-kapola-ūruphalaka-aṃsa-samudbhave /
akṣa-tālūṣake śroṇīphalake ca vinirdiśet //

bhagāsthy ekaṃ tathā pṛṣṭhe catvāriṃśac ca pañca ca /
grīvā pañcadaśāsthiḥ syāj jatrv ekaikaṃ tathā hanuḥ //

bhaga-asthy ekaṃ tathā pṛṣṭhe catvāriṃśac ca pañca ca /
grīvā pañcadaśa-asthiḥ syāj jatrv eka-ekaṃ tathā hanuḥ //

tanmūle dve lalāṭākṣigaṇḍe nāsā ghanāsthikā /
pārśvakāḥ sthālakaiḥ sārdham arbudaiś ca dvisaptatiḥ //

tan-mūle dve lalāṭa-akṣigaṇḍe nāsā ghana-asthikā /
pārśvakāḥ sthālakaiḥ sārdham arbudaiś ca dvi-saptatiḥ //

dvau śaṅkhakau kapālāni catvāri śirasas tathā /
uraḥ saptadaśāsthīni puruṣasyāsthisaṃgrahaḥ //

dvau śaṅkhakau kapālāni catvāri śirasas tathā /
uraḥ sapta-daśa-asthīni puruṣasya asthi-saṃgrahaḥ //

gandharūparasasparśaśabdāś ca viṣayāḥ smṛtāḥ /
nāsikā locane jihvā tvak śrotraṃ ca indriyāṇi ca //

gandha-rūpa-rasa-sparśaśabdāś ca viṣayāḥ smṛtāḥ /
nāsikā locane jihvā tvak śrotraṃ ca indriyāṇi ca //

hastau pāyur upasthaṃ ca jihvā pādau ca pañca vai /
karmendriyāṇi jānīyān manaś caivobhayātmakam //

hastau pāyur upasthaṃ ca jihvā pādau ca pañca vai /
karma-indriyāṇi jānīyān manaś caiva ubhaya-ātmakam //

nābhir ojo gudaṃ śukraṃ śoṇitaṃ śaṅkhakau tathā /
mūrdhāṃsakaṇṭhahṛdayaṃ prāṇasyāyatanāni tu //

nābhir ojo gudaṃ śukraṃ śoṇitaṃ śaṅkhakau tathā /
mūrdha-aṃsa-kaṇṭha-hṛdayaṃ prāṇasyā ayatanāni tu //

vapā vasāvahananaṃ nābhiḥ kloma yakṛt plihā /
kṣudrāntraṃ vṛkkakau bastiḥ purīṣādhānam eva ca //

vapā vasa āvahananaṃ nābhiḥ kloma yakṛt plihā /
kṣudra-antraṃ vṛkkakau bastiḥ purīṣa-ādhānam eva ca //

āmāśayo 'tha hṛdayaṃ sthūlāntraṃ guda eva ca /
udaraṃ ca gudau koṣṭhyau vistāro 'yam udāhṛtaḥ //

āma-āśayo 'tha hṛdayaṃ sthūla-antraṃ guda eva ca /
udaraṃ ca gudau koṣṭhyau vistāro 'yam udāhṛtaḥ //

kanīnike cākṣikūṭe śaṣkulī karṇapatrakau /
karṇau śaṅkhau bhruvau dantaveṣṭāv oṣṭhau kakundare //

kanīnike ca akṣi-kūṭe śaṣkulī karṇa-patrakau /
karṇau śaṅkhau bhruvau dantaveṣṭāv oṣṭhau kakundare //

vaṅkṣaṇau vṛṣaṇau vṛkkau śleṣmasaṃghātajau stanau /
upajihvāsphijau bāhū jaṅghoruṣu ca piṇḍikā //

vaṅkṣaṇau vṛṣaṇau vṛkkau śleṣma-saṃghātajau stanau /
upajihvā-sphijau bāhū jaṅgha-ūruṣu ca piṇḍikā //

tālūdaraṃ bastiśīrṣaṃ cibuke galaśuṇḍike /
avaṭaś caivam etāni sthānāny atra śarīrake //

tālu-udaraṃ basti-śīrṣaṃ cibuke gala-śuṇḍike /
avaṭaś caivam etāni sthānāny atra śarīrake //

akṣikarṇacatuṣkaṃ ca paddhastahṛdayāni ca /
nava chidrāṇi tāny eva prāṇasyāyatanāni tu //

akṣi-karṇa-catuṣkaṃ ca pad-dhasta-hṛdayāni ca /
nava chidrāṇi tāny eva prāṇasyā ayatanāni tu //

śirāḥ śatāni saptaiva nava snāyuśatāni ca /
dhamanīnāṃ śate dve tu pañca peśīśatāni ca //

śirāḥ śatāni sapta eva nava snāyu-śatāni ca /
dhamanīnāṃ śate dve tu pañca peśī-śatāni ca //

ekonatriṃśallakṣāṇi tathā nava śatāni ca /
ṣaṭpañcāśac ca jānīta śirā dhamanisaṃjñitāḥ //

ekona-triṃśal-lakṣāṇi tathā nava śatāni ca /
ṣaṭ-pañcāśac ca jānīta śirā dhamani-saṃjñitāḥ //

trayo lakṣās tu vijñeyāḥ śmaśrukeśāḥ śarīriṇām /
saptottaraṃ marmaśataṃ dve ca saṃdhiśate tathā //

trayo lakṣās tu vijñeyāḥ śmaśru-keśāḥ śarīriṇām /
sapta-uttaraṃ marma-śataṃ dve ca saṃdhi-śate tathā //

romṇāṃ koṭyas tu pañcāśac catasraḥ koṭya eva ca /
saptaṣaṣṭis tathā lakṣāḥ sārdhāḥ svedāyanaiḥ saha //

romṇāṃ koṭyas tu pañcāśac catasraḥ koṭya eva ca /
sapta-ṣaṣṭis tathā lakṣāḥ sa-ardhāḥ sveda-ayanaiḥ saha //

vāyavīyair vigaṇyante vibhaktāḥ paramāṇavaḥ /
yady apy eko 'nuvetty eṣāṃ bhāvanāṃ caiva saṃsthitim //

vāyavīyair vigaṇyante vibhaktāḥ parama-aṇavaḥ /
yady apy eko 'nuvetty eṣāṃ bhāvanāṃ caiva saṃsthitim //

rasasya nava vijñeyā jalasyāñjalayo daśa /
saptaiva tu purīṣasya raktasyāṣṭau prakīrtitāḥ //

rasasya nava vijñeyā jalasya añjalayo daśa /
sapta eva tu purīṣasya raktasya aṣṭau prakīrtitāḥ //

ṣaṭ śleṣmā pañca pittaṃ tu catvāro mūtram eva ca /
vasā trayo dvau tu medo majjaikordhvamardham? tu mastake //

ṣaṭ śleṣmā pañca pittaṃ tu catvāro mūtram eva ca /
vasā trayo dvau tu medo majja aikā ūrdhvamardham? tu mastake //

śleṣmaujasas tāvad eva retasas tāvad eva tu /
ity etad asthiraṃ varṣma yasya mokṣāya kṛty asau //

śleṣma-ojasas tāvad eva retasas tāvad eva tu /
ity etad asthiraṃ varṣma yasya mokṣāya kṛty asau //

dvāsaptatisahasrāṇi hṛdayād abhiniḥsṛtāḥ /
hitāhitā nāma nāḍyas tāsāṃ madhye śaśiprabham //

dvāsaptati-sahasrāṇi hṛdayād abhiniḥsṛtāḥ /
hita-ahitā nāma nāḍyas tāsāṃ madhye śaśi-prabham //

maṇḍalaṃ tasya madhyastha ātmā dīpa ivācalaḥ /
sa jñeyas taṃ viditveha punar ājāyate na tu //

maṇḍalaṃ tasya madhyastha ātmā dīpa iva acalaḥ /
sa jñeyas taṃ viditva īha punar ājāyate na tu //

jñeyaṃ cāraṇyakam ahaṃ yad ādityād avāptavān /
yogaśāstraṃ ca matproktaṃ jñeyaṃ yogam abhīpsatā //

jñeyaṃ cā araṇyakam ahaṃ yad ādityād avāptavān /
yoga-śāstraṃ ca mat-proktaṃ jñeyaṃ yogam abhīpsatā //

ananyaviṣayaṃ kṛtvā manobuddhismṛtīndriyam /
dhyeya ātmā sthito yo 'sau hṛdaye dīpavat prabhuḥ //

ananya-viṣayaṃ kṛtvā mano-buddhi-smṛti-indriyam /
dhyeya ātmā sthito yo 'sau hṛdaye dīpavat prabhuḥ //

yathāvidhānena paṭhan sāmagāyam avicyutam /
sāvadhānas tad abhyāsāt paraṃ brahmādhigacchati //

yathā-vidhānena paṭhan sāma-gāyam avicyutam /
sa-avadhānas tad abhyāsāt paraṃ brahma adhigacchati //

aparāntakam ullopyaṃ madrakaṃ prakarīṃ tathā /
auveṇakaṃ sarobindum uttaraṃ gītakāni ca //

apara-antakam ullopyaṃ madrakaṃ prakarīṃ tathā /
auveṇakaṃ saro-bindum uttaraṃ gītakāni ca //

ṛggāthā pāṇikā dakṣavihitā brahmagītikā /
geyam etat tadabhyāsakaraṇān mokṣasaṃjñitam //

ṛg-gāthā pāṇikā dakṣavihitā brahma-gītikā /
geyam etat tad-abhyāsakaraṇān mokṣa-saṃjñitam //

vīṇāvādanatattvajñaḥ śrutijātiviśāradaḥ /
tālajñaś cāprayāsena mokṣamārgaṃ niyacchati //

vīṇā-vādana-tattvajñaḥ śruti-jāti-viśāradaḥ /
tālajñaś ca aprayāsena mokṣa-mārgaṃ niyacchati //

gītajño yadi yogena nāpnoti paramaṃ padam /
rudrasyānucaro bhūtvā tenaiva saha modate //

gītajño yadi yogena nā apnoti paramaṃ padam /
rudrasya anucaro bhūtvā tena eva saha modate //

anādir ātmā kathitas tasyādis tu śarīrakam /
ātmanas tu jagat sarvaṃ jagataś cātmasaṃbhavaḥ //

anādir ātmā kathitas tasyā adis tu śarīrakam /
ātmanas tu jagat sarvaṃ jagataś cā atma-saṃbhavaḥ //

katham etad vimuhyāmaḥ sadevāsuramānavam /
jagadudbhūtam ātmā ca kathaṃ tasmin vadasva naḥ //

katham etad vimuhyāmaḥ sa-deva-asura-mānavam /
jagad-udbhūtam ātmā ca kathaṃ tasmin vadasva naḥ //

mohajālam apāsyeha puruṣo dṛśyate hi yaḥ /
sahasrakarapannetraḥ sūryavarcāḥ sahasrakaḥ //

moha-jālam apāsya iha puruṣo dṛśyate hi yaḥ /
sahasra-kara-pan-netraḥ sūrya-varcāḥ sahasrakaḥ //

sa ātmā caiva yajñaś ca viśvarūpaḥ prajāpatiḥ /
virājaḥ so 'nnarūpeṇa yajñatvam upagacchati //

sa ātmā caiva yajñaś ca viśva-rūpaḥ prajāpatiḥ /
virājaḥ so 'nna-rūpeṇa yajñatvam upagacchati //

yo dravyadevatātyāgasaṃbhūto rasa uttamaḥ /
devān saṃtarpya sa raso yajamānaṃ phalena ca //

yo dravya-devatā-tyāgasaṃbhūto rasa uttamaḥ /
devān saṃtarpya sa raso yajamānaṃ phalena ca //

saṃyojya vāyunā somaṃ nīyate raśmibhis tataḥ /
ṛgyajuḥ sāmavihitaṃ sauraṃ dhāmopanīyate //

saṃyojya vāyunā somaṃ nīyate raśmibhis tataḥ /
ṛg-yajuḥ sāma-vihitaṃ sauraṃ dhāma upanīyate //

khamaṇḍalād asau sūryaḥ sṛjaty amṛtam uttamam /
yaj janma sarvabhūtānām aśanānaśanātmanām //

kha-maṇḍalād asau sūryaḥ sṛjaty amṛtam uttamam /
yaj janma sarva-bhūtānām aśana-anaśana-ātmanām //

tasmād annāt punar yajñaḥ punar annaṃ punaḥ kratuḥ /
evam etad anādyantaṃ cakraṃ saṃparivartate //

tasmād annāt punar yajñaḥ punar annaṃ punaḥ kratuḥ /
evam etad anādy-antaṃ cakraṃ saṃparivartate //

anādir ātmā saṃbhūtir vidyate nāntarātmanaḥ /
samavāyī tu puruṣo mohecchādveṣakarmajaḥ //

anādir ātmā saṃbhūtir vidyate na antar-ātmanaḥ /
samavāyī tu puruṣo moha-icchā-dveṣa-karmajaḥ //

sahasrātmā mayā yo vavā? ādideva udāhṛtaḥ /
mukhabāhūrupajjāḥ syus tasya varṇā yathākramam //

sahasra-ātmā mayā yo vavā? ādi-deva udāhṛtaḥ /
mukha-bāhu-ūru-pajjāḥ syus tasya varṇā yathā-kramam //

pṛthivī pādatas tasya śiraso dyaur ajāyata /
nastaḥ prāṇā diśaḥ śrotrāt sparśād vāyur mukhāc chikhī //

pṛthivī pādatas tasya śiraso dyaur ajāyata /
nastaḥ prāṇā diśaḥ śrotrāt sparśād vāyur mukhāc chikhī //

manasaś candramā jātaś cakṣuṣaś ca divākaraḥ /
jaghanād antarikṣaṃ ca jagac ca sacarācaram //

manasaś candramā jātaś cakṣuṣaś ca divākaraḥ /
jaghanād antarikṣaṃ ca jagac ca sa-cara-acaram //

yady evaṃ sa kathaṃ brahman pāpayoniṣu jāyate /
īśvaraḥ sa kathaṃ bhāvair aniṣṭaiḥ saṃprayujyate //

yady evaṃ sa kathaṃ brahman pāpa-yoniṣu jāyate /
īśvaraḥ sa kathaṃ bhāvair aniṣṭaiḥ saṃprayujyate //

karaṇair anvitasyāpi pūrvaṃ jñānaṃ kathaṃ ca na /
vetti sarvagatāṃ kasmāt sarvago 'pi na vedanām //

karaṇair anvitasya api pūrvaṃ jñānaṃ kathaṃ ca na /
vetti sarva-gatāṃ kasmāt sarvago 'pi na vedanām //

antyapakṣisthāvaratāṃ manovākkāyakarmajaiḥ /
doṣaiḥ prayāti jīvo 'yaṃ bhavaṃ yoniśateṣu ca //

antya-pakṣi-sthāvaratāṃ mano-vāk-kāya-karmajaiḥ /
doṣaiḥ prayāti jīvo 'yaṃ bhavaṃ yoni-śateṣu ca //

anantāś ca yathā bhāvāḥ śarīreṣu śarīriṇām /
rūpāṇyapi tathaiveha sarvayoniṣu dehinām //

anantāś ca yathā bhāvāḥ śarīreṣu śarīriṇām /
rūpāṇy-api tathaiva iha sarva-yoniṣu dehinām //

vipākaḥ karmaṇāṃ pretya keṣāṃcid iha jāyate /
iha vāmutra vaikeṣāṃ bhāvas tatra prayojanam //

vipākaḥ karmaṇāṃ pretya keṣāṃcid iha jāyate /
iha va āmutra va aikeṣāṃ bhāvas tatra prayojanam //

paradravyāṇy abhidhyāyaṃs tathāniṣṭāni cintayan /
vitathābhiniveśī ca jāyate 'nyāsu yoniṣu //

para-dravyāṇy abhidhyāyaṃs tatha āniṣṭāni cintayan /
vitathā-abhiniveśī ca jāyate 'nyāsu yoniṣu //

puruṣo 'nṛtavādī ca piśunaḥ paruṣas tathā /
anibaddhapralāpī ca mṛgapakṣiṣu jāyate //

puruṣo 'nṛta-vādī ca piśunaḥ paruṣas tathā /
anibaddha-pralāpī ca mṛga-pakṣiṣu jāyate //

adattādānanirataḥ paradāropasevakaḥ /
hiṃsakaś cāvidhānena sthāvareṣv abhijāyate //

adatta-ādāna-nirataḥ para-dāra-upasevakaḥ /
hiṃsakaś ca avidhānena sthāvareṣv abhijāyate //

ātmajñaḥ śaucavān dāntas tapasvī vijitendriyaḥ /
dharmakṛd vedavidyāvit sāttviko devayonitām //

ātmajñaḥ śaucavān dāntas tapasvī vijita-indriyaḥ /
dharmakṛd veda-vidyāvit sāttviko deva-yonitām //

asatkāryarato 'dhīra ārambhī viṣayī ca yaḥ /
sa rājaso manuṣyeṣu mṛto janmādhigacchati //

asat-kārya-rato 'dhīra ārambhī viṣayī ca yaḥ /
sa rājaso manuṣyeṣu mṛto janma adhigacchati //

nidrāluḥ krūrakṛl lubdho nāstiko yācakas tathā /
pramādavān bhinnavṛtto bhavet tiryakṣu tāmasaḥ //

nidrāluḥ krūra-kṛl lubdho nāstiko yācakas tathā /
pramādavān bhinna-vṛtto bhavet tiryakṣu tāmasaḥ //

rajasā tamasā caivaṃ samāviṣṭo bhramann iha /
bhāvair aniṣṭaiḥ saṃyuktaḥ saṃsāraṃ pratipadyate //

rajasā tamasā caivaṃ samāviṣṭo bhramann iha /
bhāvair aniṣṭaiḥ saṃyuktaḥ saṃsāraṃ pratipadyate //

malino hi yathā ādarśo rūpālokasya na kṣamaḥ /
tathāvipakvakaraṇa ātmajñānasya na kṣamaḥ //

malino hi yathā ādarśo rūpa-ālokasya na kṣamaḥ /
tatha āvipakva-karaṇa ātma-jñānasya na kṣamaḥ //

kaṭver vārau yathāpakve madhuraḥ san raso 'pi na /
prāpyate hy ātmani tathā nāpakvakaraṇe jñatā //

kaṭver vārau yatha āpakve madhuraḥ san raso 'pi na /
prāpyate hy ātmani tathā na apakva-karaṇe jñatā //

sarvāśrayāṃ nije dehe dehī vindati vedanām /
yogī muktaś ca sarvāsāṃ yo na cāpnoti vedanām //

sarva-āśrayāṃ nije dehe dehī vindati vedanām /
yogī muktaś ca sarvāsāṃ yo na cā apnoti vedanām //

ākāśam ekaṃ hi yathā ghaṭādiṣu pṛthag bhavet /
tathātmā eko hy anekaś ca jalādhāreṣv ivāṃśumān //

ākāśam ekaṃ hi yathā ghaṭa-ādiṣu pṛthag bhavet /
tathā ātmā eko hy anekaś ca jala-ādhāreṣv iva aṃśumān //

brahmakhānilatejāṃsi jalaṃ bhūś ceti dhātavaḥ /
ime lokā eṣa cātmā tasmāc ca sacarācaram //

brahma-kha-anila-tejāṃsi jalaṃ bhūś ca iti dhātavaḥ /
ime lokā eṣa cā atmā tasmāc ca sa-cara-acaram //

mṛddaṇḍacakrasaṃyogāt kumbhakāro yathā ghaṭam /
karoti tṛṇamṛtkāṣṭhair gṛhaṃ vā gṛhakārakaḥ //

mṛd-daṇḍa-cakra-saṃyogāt kumbha-kāro yathā ghaṭam /
karoti tṛṇa-mṛt-kāṣṭhair gṛhaṃ vā gṛha-kārakaḥ //

hemamātram upādāya rūpaṃ vā hemakārakaḥ /
nijalālāsamāyogāt kośaṃ vā kośakārakaḥ //

hema-mātram upādāya rūpaṃ vā hema-kārakaḥ /
nija-lālā-samāyogāt kośaṃ vā kośa-kārakaḥ //

kāraṇāny evam ādāya tāsu tāsv iha yoniṣu /
sṛjaty ātmānam ātmā ca saṃbhūya karaṇāni ca //

kāraṇāny evam ādāya tāsu tāsv iha yoniṣu /
sṛjaty ātmānam ātmā ca saṃbhūya karaṇāni ca //

mahābhūtāni satyāni yathātmāpi tathaiva hi /
ko 'nyathaikena netreṇa dṛṣṭam anyena paśyati //

mahā-bhūtāni satyāni yathā ātma āpi tathaiva hi /
ko 'nyatha aikena netreṇa dṛṣṭam anyena paśyati //

vācaṃ vā ko vijānāti punaḥ saṃśrutya saṃśrutām /
atītārthasmṛtiḥ kasya ko vā svapnasya kārakaḥ //

vācaṃ vā ko vijānāti punaḥ saṃśrutya saṃśrutām /
atīta-artha-smṛtiḥ kasya ko vā svapnasya kārakaḥ //

jātirūpavayovṛttavidyādibhir ahaṃkṛtaḥ /
śabdādiviṣayodyogaṃ karmaṇā manasā girā //

jāti-rūpa-vayo-vṛttavidyā-ādibhir ahaṃkṛtaḥ /
śabda-ādi-viṣaya-udyogaṃ karmaṇā manasā girā //

sa saṃdigdhamatiḥ karmaphalam asti na veti vā /
viplutaḥ siddham ātmānam asiddho 'pi hi manyate //

sa saṃdigdha-matiḥ karmaphalam asti na va īti vā /
viplutaḥ siddham ātmānam asiddho 'pi hi manyate //

mama dārāḥ sutāmātyā aham eṣām iti sthitiḥ /
hitāhiteṣu bhāveṣu viparītamatiḥ sadā //

mama dārāḥ suta-amātyā aham eṣām iti sthitiḥ /
hita-ahiteṣu bhāveṣu viparīta-matiḥ sadā //

jñeyajñe prakṛtau caiva vikāre cāviśeṣavān /
anāśakānalāghātajalaprapatanodyamī //

jñeyajñe prakṛtau caiva vikāre ca aviśeṣavān /
anāśaka-anala-āghātajala-prapatana-udyamī //

evaṃvṛtto 'vinītātmā vitathābhiniveśavān /
karmaṇā dveṣamohābhyām icchayā caiva badhyate //

evaṃ-vṛtto 'vinīta-ātmā vitathā-abhiniveśavān /
karmaṇā dveṣa-mohābhyām icchayā caiva badhyate //

ācāryopāsanaṃ vedaśāstrārtheṣu vivekitā /
tatkarmaṇām anuṣṭhānaṃ saṅgaḥ sadbhir giraḥ śubhāḥ //

ācārya-upāsanaṃ vedaśāstra-artheṣu vivekitā /
tat-karmaṇām anuṣṭhānaṃ saṅgaḥ sadbhir giraḥ śubhāḥ //

stryālokālambhavigamaḥ sarvabhūtātmadarśanam /
tyāgaḥ parigrahāṇāṃ ca jīrṇakāṣāyadhāraṇam //

stry-āloka-ālambha-vigamaḥ sarva-bhūta-ātma-darśanam /
tyāgaḥ parigrahāṇāṃ ca jīrṇa-kāṣāya-dhāraṇam //

viṣayendriyasaṃrodhas tandrālasyavivarjanam /
śarīraparisaṃkhyānaṃ pravṛttiṣv aghadarśanam //

viṣaya-indriya-saṃrodhas tandra-ālasya-vivarjanam /
śarīra-parisaṃkhyānaṃ pravṛttiṣv agha-darśanam //

nīrajastamasā? sattvaśuddhir niḥspṛhatā śamaḥ /
etair upāyaiḥ saṃśuddhaḥ sattvayogy amṛtī bhavet //

nīrajas-tamasā? sattvaśuddhir niḥspṛhatā śamaḥ /
etair upāyaiḥ saṃśuddhaḥ sattva-yogy amṛtī bhavet //

tattvasmṛter upasthānāt sattvayogāt parikṣayāt /
karmaṇāṃ saṃnikarṣāc ca satāṃ yogaḥ pravartate //

tattva-smṛter upasthānāt sattva-yogāt parikṣayāt /
karmaṇāṃ saṃnikarṣāc ca satāṃ yogaḥ pravartate //

śarīrasaṃkṣaye yasya manaḥ sattvastham īśvaram /
aviplutamatiḥ samyak sa jātisaṃsmaratām iyāt //

śarīra-saṃkṣaye yasya manaḥ sattvastham īśvaram /
avipluta-matiḥ samyak sa jāti-saṃsmaratām iyāt //

yathā hi bharato varṇair varṇayaty ātmanas tanum /
nānārūpāṇi kurvāṇas tathātmā karmajās tanūḥ //

yathā hi bharato varṇair varṇayaty ātmanas tanum /
nānā-rūpāṇi kurvāṇas tathā ātmā karmajās tanūḥ //

kālakarmātmabījānāṃ doṣair mātus tathaiva ca /
garbhasya vaikṛtaṃ dṛṣṭam aṅgahīnādi janmanaḥ //

kāla-karma-ātma-bījānāṃ doṣair mātus tathaiva ca /
garbhasya vaikṛtaṃ dṛṣṭam aṅga-hīna-ādi janmanaḥ //

ahaṃkāreṇa manasā gatyā karmaphalena ca /
śarīreṇa ca nātmāyaṃ muktapūrvaḥ kathaṃcana //

ahaṃkāreṇa manasā gatyā karma-phalena ca /
śarīreṇa ca nā atma āyaṃ mukta-pūrvaḥ kathaṃcana //

vartyādhārasnehayogād yathā dīpasya saṃsthitiḥ /
vikriyāpi ca dṛṣṭaivam akāle prāṇasaṃkṣayaḥ //

varty-ādhāra-sneha-yogād yathā dīpasya saṃsthitiḥ /
vikriya āpi ca dṛṣṭa aivam akāle prāṇa-saṃkṣayaḥ //

anantā raśmayas tasya dīpavad yaḥ sthito hṛdi /
sitāsitāḥ karburūpāḥ kapilā nīlalohitāḥ //

anantā raśmayas tasya dīpavad yaḥ sthito hṛdi /
sita-asitāḥ karbu-rūpāḥ kapilā nīla-lohitāḥ //

ūrdhvam ekaḥ sthitas teṣāṃ yo bhittvā sūryamaṇḍalam /
brahmalokam atikramya tena yāti parāṃ gatim //

ūrdhvam ekaḥ sthitas teṣāṃ yo bhittvā sūrya-maṇḍalam /
brahma-lokam atikramya tena yāti parāṃ gatim //

yad asyānyad raśmiśatam ūrdhvam eva vyavasthitam /
tena devaśarīrāṇi sadhāmāni prapadyate //

yad asya anyad raśmi-śatam ūrdhvam eva vyavasthitam /
tena deva-śarīrāṇi sa-dhāmāni prapadyate //

ye 'nekarūpāś cādhastād raśmayo 'sya mṛduprabhāḥ /
iha karmopabhogāya taiḥ saṃsarati so 'vaśaḥ //

ye 'neka-rūpāś ca adhastād raśmayo 'sya mṛdu-prabhāḥ /
iha karma-upabhogāya taiḥ saṃsarati so 'vaśaḥ //

vedaiḥ śāstraiḥ savijñānair janmanā maraṇena ca /
ārtyā gatyā tathāgatyā satyena hy anṛtena ca //

vedaiḥ śāstraiḥ sa-vijñānair janmanā maraṇena ca /
ārtyā gatyā tatha āgatyā satyena hy anṛtena ca //

śreyasā sukhaduḥkhābhyāṃ karmabhiś ca śubhāśubhaiḥ /
nimittaśākunajñānagrahasaṃyogajaiḥ phalaiḥ //

śreyasā sukha-duḥkhābhyāṃ karmabhiś ca śubha-aśubhaiḥ /
nimitta-śākuna-jñānagraha-saṃyogajaiḥ phalaiḥ //

tārānakṣatrasaṃcārair jāgaraiḥ svapnajair api /
ākāśapavanajyotirjalabhūtimirais tathā //

tārā-nakṣatra-saṃcārair jāgaraiḥ svapnajair api /
ākāśa-pavana-jyotirjala-bhū-timirais tathā //

manvantarair yugaprāptyā mantrauṣadhiphalair api /
vittātmānaṃ vedyamānaṃ kāraṇaṃ jagatas tathā //

manvantarair yuga-prāptyā mantra-oṣadhi-phalair api /
vittā atmānaṃ vedyamānaṃ kāraṇaṃ jagatas tathā //

ahaṃkāraḥ smṛtir medhā dveṣo buddhiḥ sukhaṃ dhṛtiḥ /
indriyāntarasaṃcāra icchā dhāraṇajīvite //

ahaṃkāraḥ smṛtir medhā dveṣo buddhiḥ sukhaṃ dhṛtiḥ /
indriya-antara-saṃcāra icchā dhāraṇa-jīvite //

svargaḥ svapnaś ca bhāvānāṃ preraṇaṃ manaso gatiḥ /
nimeṣaś cetanā yatna ādānaṃ pāñcabhautikam //

svargaḥ svapnaś ca bhāvānāṃ preraṇaṃ manaso gatiḥ /
nimeṣaś cetanā yatna ādānaṃ pāñcabhautikam //

yata etāni dṛśyante liṅgāni paramātmanaḥ /
tasmād asti paro dehād ātmā sarvaga īśvaraḥ //

yata etāni dṛśyante liṅgāni parama-ātmanaḥ /
tasmād asti paro dehād ātmā sarvaga īśvaraḥ //

buddhīndriyāṇi sārthāni manaḥ karmendriyāṇi ca /
ahaṃkāraś ca buddhiś ca pṛthivyādīni caiva hi //

buddhi-indriyāṇi sa-arthāni manaḥ karma-indriyāṇi ca /
ahaṃkāraś ca buddhiś ca pṛthivy-ādīni caiva hi //

avyaktam ātmā kṣetrajñaḥ kṣetrasyāsya nigadyate /
īśravaḥ sarvabhūtasthaḥ sann asan sad asac ca yaḥ //

avyaktam ātmā kṣetrajñaḥ kṣetrasya asya nigadyate /
īśravaḥ sarvabhūta-sthaḥ sann asan sad asac ca yaḥ //

buddher utpattir avyaktāt tato 'haṃkārasaṃbhavaḥ /
tanmātrādīny ahaṃkārād ekottaraguṇāni ca //

buddher utpattir avyaktāt tato 'haṃkāra-saṃbhavaḥ /
tanmātra-ādīny ahaṃkārād eka-uttara-guṇāni ca //

śabdaḥ sparśaś ca rūpaṃ ca raso gandhaś ca tadguṇāḥ /
yo yasmān niḥsṛtaś caiṣāṃ sa tasminn eva līyate //

śabdaḥ sparśaś ca rūpaṃ ca raso gandhaś ca tad-guṇāḥ /
yo yasmān niḥsṛtaś ca eṣāṃ sa tasminn eva līyate //

yathātmānaṃ sṛjaty ātmā tathā vaḥ kathito mayā /
vipākāt triprakārāṇāṃ karmaṇām īśvaro 'pi san //

yathā ātmānaṃ sṛjaty ātmā tathā vaḥ kathito mayā /
vipākāt tri-prakārāṇāṃ karmaṇām īśvaro 'pi san //

sattvaṃ rajas tamaś caiva guṇās tasyaiva kīrtitāḥ /
rajastamobhyām āviṣṭaś cakravad bhrāmyate hy asau //

sattvaṃ rajas tamaś caiva guṇās tasya eva kīrtitāḥ /
rajas-tamobhyām āviṣṭaś cakravad bhrāmyate hy asau //

anādir ādimāṃś caiva sa eva puruṣaḥ paraḥ /
liṅgendriyagrāhyarūpaḥ savikāra udāhṛtaḥ //

anādir ādimāṃś caiva sa eva puruṣaḥ paraḥ /
liṅga-indriya-grāhya-rūpaḥ sa-vikāra udāhṛtaḥ //

pitṛyāno 'javīthyāś ca yad agastyasya cāntaram /
tenāgnihotriṇo yānti svargakāmā divaṃ prati //

pitṛ-yāno 'ja-vīthyāś ca yad agastyasya ca antaram /
tena agnihotriṇo yānti svarga-kāmā divaṃ prati //

ye ca dānaparāḥ samyag aṣṭābhiś ca guṇair yutāḥ /
te 'pi tenaiva mārgeṇa satyavrataparāyaṇāḥ //

ye ca dāna-parāḥ samyag aṣṭābhiś ca guṇair yutāḥ /
te 'pi tenaiva mārgeṇa satya-vrata-parāyaṇāḥ //

tatrāṣṭāśītisāhasramunayo gṛhamedhinaḥ /
punarāvartino bījabhūtā dharmapravartakāḥ //

tatra aṣṭāśīti-sāhasramunayo gṛhamedhinaḥ /
punar-āvartino bījabhūtā dharma-pravartakāḥ //

saptarṣināgavīthyantar devalokaṃ samāśritāḥ /
tāvanta eva munayaḥ sarvārambhavivarjitāḥ //

saptarṣi-nāga-vīthy-antar deva-lokaṃ samāśritāḥ /
tāvanta eva munayaḥ sarva-ārambha-vivarjitāḥ //

tapasā brahmacaryeṇa saṅgatyāgena medhayā /
tatra gatvāvatiṣṭhante yāvad ābhūtasaṃplavam //

tapasā brahma-caryeṇa saṅga-tyāgena medhayā /
tatra gatva āvatiṣṭhante yāvad ā-bhūta-saṃplavam //

yato vedāḥ purāṇāni vidyopaniṣadas tathā /
ślokā sūtrāṇi bhāṣyāṇi yac ca kiṃcana vāṅmayam //

yato vedāḥ purāṇāni vidyā-upaniṣadas tathā /
ślokā sūtrāṇi bhāṣyāṇi yac ca kiṃcana vāṅ-mayam //

vedānuvacanaṃ yajño brahmacaryaṃ tapo damaḥ /
śraddhopavāsaḥ svātantryam ātmano jñānahetavaḥ //

veda-anuvacanaṃ yajño brahma-caryaṃ tapo damaḥ /
śraddha ūpavāsaḥ svātantryam ātmano jñāna-hetavaḥ //

sa hy āśramair vijijñāsyaḥ samastair evam eva tu /
draṣṭavyas tv atha mantavyaḥ śrotavyaś ca dvijātibhiḥ //

sa hy āśramair vijijñāsyaḥ samastair evam eva tu /
draṣṭavyas tv atha mantavyaḥ śrotavyaś ca dvijātibhiḥ //

ya enam evaṃ vindanti ya vāraṇyakam āśritāḥ /
upāsate dvijāḥ satyaṃ śraddhayā parayā yutāḥ //

ya enam evaṃ vindanti ya vā āraṇyakam āśritāḥ /
upāsate dvijāḥ satyaṃ śraddhayā parayā yutāḥ //

kramāt te saṃbhavanty arcir ahaḥ śuklaṃ tathottaram /
ayanaṃ devalokaṃ ca savitāraṃ savaidyutam //

kramāt te saṃbhavanty arcir ahaḥ śuklaṃ tatha ūttaram /
ayanaṃ deva-lokaṃ ca savitāraṃ sa-vaidyutam //

tatas tān puruṣo 'bhyetya mānaso brahmalaukikān /
karoti punarāvṛttis teṣām iha na vidyate //

tatas tān puruṣo 'bhyetya mānaso brahma-laukikān /
karoti punar-āvṛttis teṣām iha na vidyate //

yajñena tapasā dānair ye hi svargajito narāḥ /
dhūmaṃ niśāṃ kṛṣṇapakṣaṃ dakṣiṇāyanam eva ca //

yajñena tapasā dānair ye hi svarga-jito narāḥ /
dhūmaṃ niśāṃ kṛṣṇa-pakṣaṃ dakṣiṇa-ayanam eva ca //

pitṛlokaṃ candramasaṃ vāyuṃ vṛṣṭiṃ jalaṃ mahīm /
kramāt te saṃbhavantīha punar eva vrajanti ca //

pitṛ-lokaṃ candramasaṃ vāyuṃ vṛṣṭiṃ jalaṃ mahīm /
kramāt te saṃbhavanti iha punar eva vrajanti ca //

etad yo na vijānāti mārgadvitayam ātmavān /
dandaśūkaḥ pataṅgo vā bhavet kīṭo 'tha vā kṛmiḥ //

etad yo na vijānāti mārga-dvitayam ātmavān /
dandaśūkaḥ pataṅgo vā bhavet kīṭo 'tha vā kṛmiḥ //

ūrusthottānacaraṇaḥ savye nyasyottaraṃ karam /
uttānaṃ kiṃcid unnāmya mukhaṃ viṣṭabhya corasā //

ūrustha-uttāna-caraṇaḥ savye nyasya uttaraṃ karam /
uttānaṃ kiṃcid unnāmya mukhaṃ viṣṭabhya ca urasā //

nimīlitākṣaḥ sattvastho dantair dantān asaṃspṛśan /
tālusthācalajihvaś ca saṃvṛtāsyaḥ suniścalaḥ //

nimīlita-akṣaḥ sattvastho dantair dantān asaṃspṛśan /
tālustha-acala-jihvaś ca saṃvṛta-āsyaḥ su-niścalaḥ //

saṃnirudhyendriyagrāmaṃ nātinīcocchritāsanaḥ /
dviguṇaṃ triguṇaṃ vāpi prāṇāyāmam upakramet //

saṃnirudhya indriya-grāmaṃ na ati-nīca-ucchrita-āsanaḥ /
dvi-guṇaṃ tri-guṇaṃ va āpi prāṇa-āyāmam upakramet //

tato dhyeyaḥ sthito yo 'sau hṛdaye dīpavat prabhuḥ /
dhārayet tatra cātmānaṃ dhāraṇāṃ dhārayan budhaḥ //

tato dhyeyaḥ sthito yo 'sau hṛdaye dīpavat prabhuḥ /
dhārayet tatra cā atmānaṃ dhāraṇāṃ dhārayan budhaḥ //

antardhānaṃ smṛtiḥ kāntir dṛṣṭiḥ śrotrajñatā tathā /
nijaṃ śarīram utsṛjya parakāyapraveśanam //

antardhānaṃ smṛtiḥ kāntir dṛṣṭiḥ śrotrajñatā tathā /
nijaṃ śarīram utsṛjya para-kāya-praveśanam //

arthānāṃ chandataḥ sṛṣṭir yogasiddher hi lakṣaṇam /
siddhe yoge tyajan deham amṛtatvāya kalpate //

arthānāṃ chandataḥ sṛṣṭir yoga-siddher hi lakṣaṇam /
siddhe yoge tyajan deham amṛtatvāya kalpate //

atha vāpy abhyasan vedaṃ nyastakarmā vane vasan /
ayācitāśī mitabhuk parāṃ siddhim avāpnuyāt //

atha va āpy abhyasan vedaṃ nyasta-karmā vane vasan /
ayācita-āśī mita-bhuk parāṃ siddhim avāpnuyāt //

nyāyāgatadhanas tattvajñānaniṣṭho 'tithipriyaḥ /
śrādhakṛt satyavādī ca gṛhastho 'pi hi mucyate //

nyāya-āgata-dhanas tattvajñāna-niṣṭho 'tithi-priyaḥ /
śrādha-kṛt satya-vādī ca gṛhastho 'pi hi mucyate //

5. prāyaścitta-prakaraṇam

mahāpātakajān ghorān narakān prāpya dāruṇān /
karmakṣayāt prajāyante mahāpātakinas tv iha //

mahā-pātakajān ghorān narakān prāpya dāruṇān /
karma-kṣayāt prajāyante mahā-pātakinas tv iha //

mṛgāśva?sūkaroṣṭrāṇāṃ brahmahā yonim ṛcchati /
kharapulkasavenānāṃ surāpo nātra saṃśayaḥ //

mṛga-aśva?-sūkara-uṣṭrāṇāṃ brahmahā yonim ṛcchati /
khara-pulkasa-venānāṃ surāpo na atra saṃśayaḥ //

kṛmikīṭapataṅgatvaṃ svarṇahārī samāpnuyāt /
tṛṇagulmalatātvaṃ ca kramaśo gurutalpagaḥ //

kṛmi-kīṭa-pataṅgatvaṃ svarṇa-hārī samāpnuyāt /
tṛṇa-gulma-latātvaṃ ca kramaśo guru-talpagaḥ //

brahmahā kṣayarogī syāt surāpaḥ śyāvadantakaḥ /
hemahārī tu kunakhī duścarmā gurutalpagaḥ //

brahmahā kṣaya-rogī syāt surāpaḥ śyāva-dantakaḥ /
hema-hārī tu kunakhī duścarmā guru-talpagaḥ //

yo yena saṃvasaty eṣāṃ sa talliṅgo 'bhijāyate /
annahartāmayāvī syān mūko vāgapahārakaḥ //

yo yena saṃvasaty eṣāṃ sa tal-liṅgo 'bhijāyate /
anna-hartā āma-yāvī syān mūko vāg-apahārakaḥ //

dhānyamiśro 'tiriktāñgaḥ piśunaḥ pūtināsikaḥ /
tailahṛt tailapāyī syāt pūtivaktras tu sūcakaḥ //

dhānya-miśro 'tirikta-añgaḥ piśunaḥ pūti-nāsikaḥ /
taila-hṛt taila-pāyī syāt pūti-vaktras tu sūcakaḥ //

parasya yoṣitaṃ hṛtvā brahmasvam apahṛtya ca /
araṇye nirjale deśe bhavati brahmarākṣasaḥ //

parasya yoṣitaṃ hṛtvā brahma-svam apahṛtya ca /
araṇye nirjale deśe bhavati brahma-rākṣasaḥ //

hīnajātau prajāyeta pararatnāpahārakaḥ /
patraśākaṃ śikhī hatvā gandhān chucchundarī śubhān //

hīna-jātau prajāyeta para-ratna-apahārakaḥ /
patra-śākaṃ śikhī hatvā gandhān chucchundarī śubhān //

mūṣako dhānyahārī syād yānam uṣṭraḥ kapiḥ phalam /
jalaṃ plavaḥ payaḥ kāko gṛhakārī hy upaskaram //

mūṣako dhānya-hārī syād yānam uṣṭraḥ kapiḥ phalam /
jalaṃ plavaḥ payaḥ kāko gṛha-kārī hy upaskaram //

madhu daṃśaḥ palaṃ gṛdhro gāṃ godhāgniṃ bakas tathā /
śvitrī vastraṃ śvā rasaṃ tu cīrī lavaṇahārakaḥ //

madhu daṃśaḥ palaṃ gṛdhro gāṃ godha āgniṃ bakas tathā /
śvitrī vastraṃ śvā rasaṃ tu cīrī lavaṇa-hārakaḥ //

pradarśanārtham etat tu mayoktaṃ steyakarmaṇi /
dravyaprakārā hi yathā tathaiva prāṇijātayaḥ //

pradarśana-artham etat tu maya ūktaṃ steya-karmaṇi /
dravya-prakārā hi yathā tathaiva prāṇi-jātayaḥ //

yathākarma phalaṃ prāpya tiryaktvaṃ kālaparyayāt /
jāyante lakṣaṇabhraṣṭā daridrāḥ puruṣādhamāḥ //

yathā-karma phalaṃ prāpya tiryaktvaṃ kāla-paryayāt /
jāyante lakṣaṇa-bhraṣṭā daridrāḥ puruṣa-adhamāḥ //

tato niṣkalmaṣībhūtāḥ kule mahati bhoginaḥ /
jāyante vidyayopetā dhanadhānyasamanvitāḥ //

tato niṣkalmaṣī-bhūtāḥ kule mahati bhoginaḥ /
jāyante vidyaya ūpetā dhana-dhānya-samanvitāḥ //

vihitasyānanuṣṭhānān ninditasya ca sevanāt /
anigrahāc cendriyāṇāṃ naraḥ patanam ṛcchati //

vihitasya ananuṣṭhānān ninditasya ca sevanāt /
anigrahāc ca indriyāṇāṃ naraḥ patanam ṛcchati //

tasmāt teneha kartavyaṃ prāyaścittaṃ viśuddhaye /
evam asyāntarātmā ca lokaś caiva prasīdati //

tasmāt tena iha kartavyaṃ prāyaścittaṃ viśuddhaye /
evam asya antar-ātmā ca lokaś caiva prasīdati //

prāyaścittam akurvāṇāḥ pāpeṣu niratā narāḥ /
apaścāttāpinaḥ kaṣṭān narakān yānti dāruṇān //

prāyaścittam akurvāṇāḥ pāpeṣu niratā narāḥ /
apaścāt-tāpinaḥ kaṣṭān narakān yānti dāruṇān //

tāmisraṃ lohaśaṅkuṃ ca mahānirayaśālmalī /
rauravaṃ kuḍmalaṃ pūtimṛttikaṃ kālasūtrakam //

tāmisraṃ loha-śaṅkuṃ ca mahā-niraya-śālmalī /
rauravaṃ kuḍmalaṃ pūtimṛttikaṃ kāla-sūtrakam //

saṃghātaṃ lohitodaṃ ca saviṣaṃ saṃprapātanam /
mahānarakakākolaṃ saṃjīvanamahāpatham //

saṃghātaṃ lohita-udaṃ ca sa-viṣaṃ saṃprapātanam /
mahā-naraka-kākolaṃ saṃjīvana-mahā-patham //

avīcim andhatāmisraṃ kumbhīpākaṃ tathaiva ca /
asipatravanaṃ caiva tāpanaṃ caikaviṃśakam //

avīcim andha-tāmisraṃ kumbhī-pākaṃ tathaiva ca /
asi-patra-vanaṃ caiva tāpanaṃ ca ekaviṃśakam //

mahāpātakajair ghorair upapātakajais tathā /
anvitā yānty acaritaprāyaścittā narādhamāḥ //

mahā-pātakajair ghorair upapātakajais tathā /
anvitā yānty acaritaprāyaścittā nara-adhamāḥ //

prāyaścittair apaity eno yad ajñānakṛtaṃ bhavet /
kāmato vyavahāryas tu vacanād iha jāyate //

prāyaścittair apaity eno yad ajñāna-kṛtaṃ bhavet /
kāmato vyavahāryas tu vacanād iha jāyate //

brahmahā madyapaḥ stenas tathaiva gurutalpagaḥ /
ete mahāpātakino yaś ca taiḥ saha saṃvaset //

brahmahā madyapaḥ stenas tathaiva guru-talpagaḥ /
ete mahā-pātakino yaś ca taiḥ saha saṃvaset //

gurūṇām adhyadhikṣepo vedanindā suhṛdvadhaḥ /
brahmahatyāsamaṃ jñeyam adhītasya ca nāśanam //

gurūṇām adhyadhikṣepo veda-nindā suhṛd-vadhaḥ /
brahma-hatyā-samaṃ jñeyam adhītasya ca nāśanam //

niṣiddhabhakṣaṇaṃ jaihmyam utkarṣe ca vaco 'nṛtam /
rajasvalāmukhāsvādaḥ surāpānasamāni tu //

niṣiddha-bhakṣaṇaṃ jaihmyam utkarṣe ca vaco 'nṛtam /
rajasvalā-mukha-āsvādaḥ surā-pāna-samāni tu //

aśvaratnamanuṣyastrībhūdhenuharaṇaṃ tathā /
nikṣepasya ca sarvaṃ hi suvarṇasteyasammitam //

aśva-ratna-manuṣya-strībhū-dhenu-haraṇaṃ tathā /
nikṣepasya ca sarvaṃ hi suvarṇa-steya-sammitam //

sakhibhāryākumārīṣu svayoniṣv antyajāsu ca /
sagotrāsu sutantrīṣu gurutalpasamaṃ smṛtam //

sakhi-bhāryā-kumārīṣu sva-yoniṣv antyajāsu ca /
sa-gotrāsu su-tantrīṣu guru-talpa-samaṃ smṛtam //

pituḥ svasāraṃ mātuś ca matulānīṃ snuṣām api /
mātuḥ sapatnīṃ bhaginīm ācāryatanayāṃ tathā //

pituḥ svasāraṃ mātuś ca matulānīṃ snuṣām api /
mātuḥ sapatnīṃ bhaginīm ācārya-tanayāṃ tathā //

ācāryapatnīṃ svasutāṃ gacchaṃs tu gurutalpagaḥ /
liṅgaṃ chittvā vadhas tasya sakāmāyāḥ striyā api //

ācārya-patnīṃ sva-sutāṃ gacchaṃs tu guru-talpagaḥ /
liṅgaṃ chittvā vadhas tasya sa-kāmāyāḥ striyā api //

govadho vrātyatā steyam ṛṇānāṃ cānapākriyā /
anāhitāgnitāpaṇyavikrayaḥ paridevanam //

go-vadho vrātyatā steyam ṛṇānāṃ ca anapākriyā /
anāhita-agnita āpaṇyavikrayaḥ paridevanam //

bhṛtād adhyayanādānaṃ bhṛtakādhyāpanaṃ tathā /
pāradāryaṃ pārivittyaṃ vārdhuṣyaṃ lavaṇakriyā //

bhṛtād adhyayana-ādānaṃ bhṛtaka-adhyāpanaṃ tathā /
pāradāryaṃ pārivittyaṃ vārdhuṣyaṃ lavaṇa-kriyā //

strīśūdraviṭkṣatravadho ninditārthopajīvanam /
nāstikyaṃ vratalopaś ca sutānāṃ caiva vikrayaḥ //

strī-śūdra-viṭ-kṣatra-vadho nindita-artha-upajīvanam /
nāstikyaṃ vrata-lopaś ca sutānāṃ caiva vikrayaḥ //

dhānyakupyapaśusteyam ayājyānāṃ ca yājanam /
pitṛmātṛsutatyāgas taḍāgārāmavikrayaḥ //

dhānya-kupya-paśu-steyam ayājyānāṃ ca yājanam /
pitṛ-mātṛ-suta-tyāgas taḍāga-ārāma-vikrayaḥ //

kanyāsaṃdūṣaṇaṃ caiva parivindakayājanam /
kanyāpradānaṃ tasyaiva kauṭilyaṃ vratalopanam //

kanyā-saṃdūṣaṇaṃ caiva parivindaka-yājanam /
kanyā-pradānaṃ tasyaiva kauṭilyaṃ vrata-lopanam //

ātmano 'rthe kriyārambho madyapastrīniṣevaṇam /
svādhyāyāgnisutatyāgo bāndhavatyāga eva ca //

ātmano 'rthe kriyā-ārambho madyapa-strī-niṣevaṇam /
svādhyāya-agni-suta-tyāgo bāndhava-tyāga eva ca //

indhanārthaṃ drumachedaḥ strīhiṃsāuṣadhajīvanam /
hiṃsrayantravidhānaṃ ca vyasanāny ātmavikrayaḥ //

indhana-arthaṃ druma-chedaḥ strī-hiṃsa āuṣadha-jīvanam /
hiṃsra-yantra-vidhānaṃ ca vyasanāny ātma-vikrayaḥ //

śūdrapreṣyaṃ hīnasakhyaṃ hīnayoniniṣevaṇam /
tathaivānāśrame vāsaḥ parānnaparipuṣṭatā //

śūdra-preṣyaṃ hīna-sakhyaṃ hīna-yoni-niṣevaṇam /
tathaiva anāśrame vāsaḥ para-anna-paripuṣṭatā //

asacchāstrādhigamanam ākareṣv adhikāritā /
bhāryāyā vikrayaś caiṣām ekaikam upapātakam //

asac-chāstra-adhigamanam ākareṣv adhikāritā /
bhāryāyā vikrayaś caiṣām ekaikam upapātakam //

śiraḥkapālī dhvajavān bhikṣāśī karma vedayan /
brahmahā dvādaśābdāni mitabhuk śuddhim āpnuyāt //

śiraḥ-kapālī dhvajavān bhikṣā-āśī karma vedayan /
brahmahā dvādaśa-abdāni mita-bhuk śuddhim āpnuyāt //

brāhmaṇasya paritrāṇād gavāṃ dvādaśakasya ca /
tathāśvamedhāvabhṛthasnānād vā śuddhim āpnuyāt //

brāhmaṇasya paritrāṇād gavāṃ dvādaśakasya ca /
tatha āśvamedha-avabhṛthasnānād vā śuddhim āpnuyāt //

dīrghatīvrāmayagrastaṃ brāhmaṇaṃ gām athāpi vā /
dṛṣṭvā pathi nirātaṅkaṃ kṛtvā tu brahmahā śuciḥ //

dīrgha-tīvra-āmaya-grastaṃ brāhmaṇaṃ gām atha api vā /
dṛṣṭvā pathi nirātaṅkaṃ kṛtvā tu brahmahā śuciḥ //

ānīya viprasarvasvaṃ hṛtaṃ ghātita eva vā /
tannimittaṃ kṣataḥ śastrair jīvann api viśudhyati //

ānīya vipra-sarvasvaṃ hṛtaṃ ghātita eva vā /
tan-nimittaṃ kṣataḥ śastrair jīvann api viśudhyati //

lomabhyaḥ svāhety evaṃ hi lomaprabhṛti vai tanum /
majjāntāṃ juhuyād vāpi mantrair ebhir yathākramam //

lomabhyaḥ svāha īty evaṃ hi loma-prabhṛti vai tanum /
majjā-antāṃ juhuyād va āpi mantrair ebhir yathā-kramam //

saṃgrāme vā hato lakṣyabhūtaḥ śuddhim avāpnuyāt /
mṛtakalpaḥ prahārārto jīvann api viśudhyati //

saṃgrāme vā hato lakṣyabhūtaḥ śuddhim avāpnuyāt /
mṛta-kalpaḥ prahāra-ārto jīvann api viśudhyati //

araṇye niyato japtvā trir vai vedasya saṃhitām /
śudhyeta vā mitāśitvāt pratisrotaḥ sarasvatīm //

araṇye niyato japtvā trir vai vedasya saṃhitām /
śudhyeta vā mita-āśitvāt pratisrotaḥ sarasvatīm //

pātre dhanaṃ vā paryāptaṃ dattvā śuddhim avāpnuyāt /
ādātuś ca viśuddhyartham iṣṭair vaiśvānarī smṛtā //

pātre dhanaṃ vā paryāptaṃ dattvā śuddhim avāpnuyāt /
ādātuś ca viśuddhy-artham iṣṭair vaiśvānarī smṛtā //

yāgasthakṣatraviḍghātī cared brahmahaṇi vratam /
garbhahā ca yathāvarṇaṃ tathātreyīniṣūdakaḥ //

yāgastha-kṣatra-viḍ-ghātī cared brahmahaṇi vratam /
garbhahā ca yathā-varṇaṃ tathā ātreyī-niṣūdakaḥ //

cared vratam ahatvāpi ghātārthaṃ cet samāgataḥ /
dviguṇaṃ savanasthe tu brāhmaṇe vratam ādiśet //

cared vratam ahatva āpi ghāta-arthaṃ cet samāgataḥ /
dvi-guṇaṃ savanasthe tu brāhmaṇe vratam ādiśet //

surāmbughṛtagomūtrapayasām agnisaṃnibham /
surāpo 'nyatamaṃ pītvā maraṇāc chuddhim ṛcchati //

surā-ambu-ghṛta-go-mūtrapayasām agni-saṃnibham /
surāpo 'nyatamaṃ pītvā maraṇāc chuddhim ṛcchati //

vālavāsā jaṭī vāpi brahmahatyāvrataṃ caret /
piṇyākaṃ vā kaṇān vāpi bhakṣayet trisamā niśi //

vāla-vāsā jaṭī va āpi brahma-hatyā-vrataṃ caret /
piṇyākaṃ vā kaṇān va āpi bhakṣayet tri-samā niśi //

ajñānāt tu surāṃ pītvā reto viṇmūtram eva ca /
punaḥ saṃskāram arhanti trayo varṇā dvijātayaḥ //

ajñānāt tu surāṃ pītvā reto viṇ-mūtram eva ca /
punaḥ saṃskāram arhanti trayo varṇā dvijātayaḥ //

patilokaṃ na sā yāti brāhmaṇī yā surāṃ pibet /
ihaiva sā śunī gṛdhrī sūkarī copajāyate //

pati-lokaṃ na sā yāti brāhmaṇī yā surāṃ pibet /
iha eva sā śunī gṛdhrī sūkarī ca upajāyate //

brāhmaṇasvarṇahārī tu rājñe musalam arpayet /
svakarma vyākhyāyaṃs tena hato mukto 'pi vāśuciḥ //

brāhmaṇa-svarṇa-hārī tu rājñe musalam arpayet /
sva-karma vyākhyāyaṃs tena hato mukto 'pi vā-śuciḥ //

anivedya nṛpe śudhyet surāpavratam ācaran /
ātmatulyaṃ suvarṇaṃ vā dadyād vā vipratuṣṭikṛt //

anivedya nṛpe śudhyet surāpa-vratam ācaran /
ātma-tulyaṃ suvarṇaṃ vā dadyād vā vipra-tuṣṭi-kṛt //

tapte 'yaḥśayane sārdham āyasyā yoṣitā svapet /
gṛhītvotkṛttya vṛṣaṇau nairṛtyāṃ cotsṛjet tanum //

tapte 'yaḥ-śayane sārdham āyasyā yoṣitā svapet /
gṛhītva ūtkṛttya vṛṣaṇau nairṛtyāṃ ca utsṛjet tanum //

prājāpatyaṃ caret kṛcchraṃ samā vā gurutalpagaḥ /
cāndrāyaṇaṃ vā trīn māsān abhyased vedasaṃhitām //

prājāpatyaṃ caret kṛcchraṃ samā vā guru-talpagaḥ /
cāndrāyaṇaṃ vā trīn māsān abhyased veda-saṃhitām //

ebhis tu saṃvased yo vai vatsaraṃ so 'pi tatsamaḥ /

kanyāṃ samudvahed eṣāṃ sopavāsām akiṃcanām //

ebhis tu saṃvased yo vai vatsaraṃ so 'pi tat-samaḥ /

kanyāṃ samudvahed eṣāṃ sa-upavāsām akiṃcanām //

cāndrāyaṇaṃ caret sarvān avakṛṣṭān nihatya tu /
śūdro 'dhikārahīnopi kālenānena śudhyati //

cāndrāyaṇaṃ caret sarvān avakṛṣṭān nihatya tu /
śūdro 'dhikāra-hīno-pi kālena anena śudhyati //

pañcagavyaṃ pibed goghno māsam āsīta saṃyataḥ /
goṣṭheśayo go'nugāmī gopradānena śudhyati //

pañca-gavyaṃ pibed goghno māsam āsīta saṃyataḥ /
goṣṭhe-śayo go-'nugāmī go-pradānena śudhyati //

kṛcchraṃ caivātikṛcchraṃ ca cared vāpi samāhitaḥ /
dadyāt trirātraṃ copoṣya vṛṣabhaikādaśās tu gāḥ //

kṛcchraṃ caiva atikṛcchraṃ ca cared va āpi samāhitaḥ /
dadyāt tri-rātraṃ ca upoṣya vṛṣabha-ekādaśās tu gāḥ //

upapātakaśuddhiḥ syād evaṃ cāndrāyaṇena vā /
payasā vāpi māsena parākeṇātha vā punaḥ //

upapātaka-śuddhiḥ syād evaṃ cāndrāyaṇena vā /
payasā va āpi māsena parākeṇa atha vā punaḥ //

ṛṣabhaikasahasrā gā dadyāt kṣatravadhe pumān /
brahmahatyāvrataṃ vāpi vatsaratritayaṃ caret //

ṛṣabha-ekasahasrā gā dadyāt kṣatra-vadhe pumān /
brahma-hatyā-vrataṃ va āpi vatsara-tritayaṃ caret //

vaiśyahābdaṃ cared etad dadyād vaikaśataṃ gavām /
ṣaṇmāsāc chūdrahāpy etad dhenur dadyād daśātha vā //

vaiśya-ha ābdaṃ cared etad dadyād va aikaśataṃ gavām /
ṣaṇ-māsāc chūdraha āpy etad dhenur dadyād daśa atha vā //

durvṛttabrahmaviṭkṣatraśūdrayoṣāḥ pramāpya tu /
dṛtiṃ dhanur bastam aviṃ kramād dadyād viśuddhaye //

durvṛtta-brahma-viṭ-kṣatraśūdra-yoṣāḥ pramāpya tu /
dṛtiṃ dhanur bastam aviṃ kramād dadyād viśuddhaye //

apraduṣṭāṃ striyaṃ hatvā śūdrahatyāvrataṃ caret /
asthimatāṃ sahasraṃ tu tathānasthimatām anaḥ //

apraduṣṭāṃ striyaṃ hatvā śūdra-hatyā-vrataṃ caret /
asthimatāṃ sahasraṃ tu tatha ānasthimatām anaḥ //

mārjāragodhānakulamaṇḍūkāṃś ca patatriṇaḥ /
hatvā tryahaṃ pibet kṣīraṃ kṛcchraṃ vā pādikaṃ caret //

mārjāra-godhā-nakulamaṇḍūkāṃś ca patatriṇaḥ /
hatvā tryahaṃ pibet kṣīraṃ kṛcchraṃ vā pādikaṃ caret //

gaje nīlavṛṣāḥ pañca śuke vatso dvihāyanaḥ /
kharājameṣeṣu vṛṣo deyaḥ krauñce trihāyanaḥ //

gaje nīla-vṛṣāḥ pañca śuke vatso dvi-hāyanaḥ /
khara-aja-meṣeṣu vṛṣo deyaḥ krauñce tri-hāyanaḥ //

haṃsaśyenakapikravyāj jalasthalaśikhaṇḍinaḥ /
bhāsaṃ ca hatvā dadyād gām akravyādas tu vatsikām //

haṃsa-śyena-kapi-kravya-aj jala-sthala-śikhaṇḍinaḥ /
bhāsaṃ ca hatvā dadyād gām akravya-adas tu vatsikām //

urageṣv āyaso daṇḍaḥ paṇḍake trapu sīsakam /
kole ghṛtaghaṭo deya uṣṭre guñjā haye 'ṃśukam //

urageṣv āyaso daṇḍaḥ paṇḍake trapu sīsakam /
kole ghṛta-ghaṭo deya uṣṭre guñjā haye 'ṃśukam //

tittirau tu tiladroṇaṃ gajādīnām aśaknuvan /
dānaṃ dātuṃ caret kṛcchram ekaikasya viśuddhaye //

tittirau tu tila-droṇaṃ gaja-ādīnām aśaknuvan /
dānaṃ dātuṃ caret kṛcchram ekaikasya viśuddhaye //

phalapuṣpānnarasajasattvaghāte ghṛtāśanam /

kiṃcit sāsthivadhe deyaṃ prāṇāyāmas tv anasthike //

phala-puṣpa-anna-rasajasattva-ghāte ghṛta-aśanam /

kiṃcit sa-asthi-vadhe deyaṃ prāṇa-āyāmas tv anasthike //

vṛkṣagulmalatāvīrucchedane japyam ṛkśatam /
syād oṣadhivṛthāchede kṣīrāśī go'nugo dinam //

vṛkṣa-gulma-latā-vīrucchedane japyam ṛk-śatam /
syād oṣadhi-vṛthā-chede kṣīra-āśī go-'nugo dinam //

puṃścalīvānarakharair daṣṭadaṣṭaḥ?śvoṣṭrādivāyasaiḥ /
prāṇāyāmaṃ jale kṛtvā ghṛtaṃ prāśya viśudhyati //

puṃścalī-vānara-kharair daṣṭadaṣṭaḥ?-śva-uṣṭra-ādi-vāyasaiḥ /
prāṇa-āyāmaṃ jale kṛtvā ghṛtaṃ prāśya viśudhyati //

yan me 'dya reta ityābhyāṃ skannaṃ reto 'bhimantrayet /
stanāntaraṃ bhruvor madhyaṃ tenānāmikayā spṛśet //

yan me 'dya reta ity-ābhyāṃ skannaṃ reto 'bhimantrayet /
stana-antaraṃ bhruvor madhyaṃ tena anāmikayā spṛśet //

mayi teja iti chāyāṃ svāṃ dṛṣṭvāmbugatāṃ japet /
sāvitrīm aśucau dṛṣṭe cāpalye cānṛte 'pi ca //

mayi teja iti chāyāṃ svāṃ dṛṣṭva āmbu-gatāṃ japet /
sāvitrīm aśucau dṛṣṭe cāpalye ca anṛte 'pi ca //

avakīrṇī bhaved gatvā brahmacārī tu yoṣitam /
gardabhaṃ paśum ālabhya nairṛtaṃ sa viśudhyati //

avakīrṇī bhaved gatvā brahma-cārī tu yoṣitam /
gardabhaṃ paśum ālabhya nairṛtaṃ sa viśudhyati //

bhaikṣāgnikārye tyaktvā tu saptarātram anāturaḥ /
kāmāvakīrṇa ity ābhyāṃ juhuyād āhutidvayam //

bhaikṣa-agni-kārye tyaktvā tu sapta-rātram anāturaḥ /
kāma-avakīrṇa ity ābhyāṃ juhuyād āhuti-dvayam //

upasthānaṃ tataḥ kuryāt saṃ mā siṃcantv anena tu /
madhumāṃsāśane kāryaḥ kṛcchraḥ śeṣavratāni ca //

upasthānaṃ tataḥ kuryāt saṃ mā siṃcantv anena tu /
madhu-māṃsa-aśane kāryaḥ kṛcchraḥ śeṣa-vratāni ca //

pratikūlaṃ guroḥ kṛtvā prasādyaiva viśudhyati /

kṛcchratrayaṃ guruḥ kuryān mriyate prahito yadi //

pratikūlaṃ guroḥ kṛtvā prasādya eva viśudhyati /

kṛcchra-trayaṃ guruḥ kuryān mriyate prahito yadi //

kriyamāṇopakāre tu mṛte vipre na pātakam /
vipāke govṛṣāṇāṃ tu bheṣajāgnikriyāsu ca //

kriyamāṇa-upakāre tu mṛte vipre na pātakam /
vipāke go-vṛṣāṇāṃ tu bheṣaja-agni-kriyāsu ca //

mithyābhiśaṃsino doṣo dviḥ samo bhūtavādinaḥ /
mithyābhiśastadoṣaṃ ca samādatte mṛṣā vadan //

mithyā-abhiśaṃsino doṣo dviḥ samo bhūta-vādinaḥ /
mithyā-abhiśasta-doṣaṃ ca samādatte mṛṣā vadan //

mahāpāpopapāpābhyāṃ yo 'bhiśaṃsen mṛṣā param /
abbhakṣo māsam āsīta sa jāpī niyatendriyaḥ //

mahā-pāpa-upapāpābhyāṃ yo 'bhiśaṃsen mṛṣā param /
ab-bhakṣo māsam āsīta sa jāpī niyata-indriyaḥ //

abhiśasto mṛṣā kṛcchraṃ cared āgneyam eva vā /
nirvapet tu puroḍāśaṃ vāyavyaṃ paśum eva vā //

abhiśasto mṛṣā kṛcchraṃ cared āgneyam eva vā /
nirvapet tu puroḍāśaṃ vāyavyaṃ paśum eva vā //

aniyukto bhrātṛjāyāṃ gacchaṃś cāndrāyaṇaṃ caret /
trirātrānte ghṛtaṃ prāśya gatvodakyāṃ viśudhyati //

aniyukto bhrātṛ-jāyāṃ gacchaṃś cāndrāyaṇaṃ caret /
tri-rātra-ante ghṛtaṃ prāśya gatva ūdakyāṃ viśudhyati //

trīn kṛcchrān ācared vrātyayājako 'bhicarann api /
vedaplāvī yavāśy abdaṃ tyaktvā ca śaraṇāgatam //

trīn kṛcchrān ācared vrātyayājako 'bhicarann api /
veda-plāvī yava-āśy abdaṃ tyaktvā ca śaraṇa-āgatam //

goṣṭhe vasan brahmacārī māsam ekaṃ payovratam /
gāyatrījapyanirataḥ śudhyate 'satpratigrahāt //

goṣṭhe vasan brahma-cārī māsam ekaṃ payo-vratam /
gāyatrī-japya-nirataḥ śudhyate 'sat-pratigrahāt //

prāṇāyāmī jale snātvā kharayānoṣṭrayānagaḥ /
nagnaḥ snātvā ca bhuktvā ca gatvā caiva divā striyam //

prāṇa-āyāmī jale snātvā khara-yāna-uṣṭra-yāna-gaḥ /
nagnaḥ snātvā ca bhuktvā ca gatvā caiva divā striyam //

guruṃ huṃkṛtya tvaṃkṛtya vipraṃ nirjitya vādataḥ /
baddhvā vā vāsasā kṣipraṃ prasādyopavased dinam //

guruṃ huṃ-kṛtya tvaṃ-kṛtya vipraṃ nirjitya vādataḥ /
baddhvā vā vāsasā kṣipraṃ prasādya upavased dinam //

vipradaṇḍodyame kṛcchras tv atikṛcchro nipātane /
kṛcchrātikṛcchro 'sṛkpāte kṛcchro 'bhyantaraśoṇite //

vipra-daṇḍa-udyame kṛcchras tv ati-kṛcchro nipātane /
kṛcchra-ati-kṛcchro 'sṛk-pāte kṛcchro 'bhyantara-śoṇite //

deśaṃ kālaṃ vayaḥ śaktiṃ pāpaṃ cāvekṣya yatnataḥ /
prāyaścittaṃ prakalpyaṃ syād yatra coktā na niṣkṛtiḥ //

deśaṃ kālaṃ vayaḥ śaktiṃ pāpaṃ ca avekṣya yatnataḥ /
prāyaścittaṃ prakalpyaṃ syād yatra ca uktā na niṣkṛtiḥ //

dāṣīkumbhaṃ bahirgrāmān ninayeran svabāndhavāḥ /
patitasya bahiḥ kuryuḥ sarvakāryeṣu caiva tam //

dāṣī-kumbhaṃ bahir-grāmān ninayeran sva-bāndhavāḥ /
patitasya bahiḥ kuryuḥ sarva-kāryeṣu caiva tam //

caritavrata āyāte ninayeran navaṃ ghaṭam /
jugupseran na cāpy enaṃ saṃvaseyuś ca sarvaśaḥ //

carita-vrata āyāte ninayeran navaṃ ghaṭam /
jugupseran na ca apy enaṃ saṃvaseyuś ca sarvaśaḥ //

patitānām eṣa eva vidhiḥ strīṇāṃ prakīrtitaḥ /
vāso gṛhāntake deyam annaṃ vāsaḥ sarakṣaṇam //

patitānām eṣa eva vidhiḥ strīṇāṃ prakīrtitaḥ /
vāso gṛha-antake deyam annaṃ vāsaḥ sa-rakṣaṇam //

nīcābhigamanaṃ garbhapātanaṃ bhartṛhiṃsanam /
viśeṣapatanīyāni strīmām etāny api dhruvam //

nīca-abhigamanaṃ garbhapātanaṃ bhartṛ-hiṃsanam /
viśeṣa-patanīyāni strīmām etāny api dhruvam //

śaraṇāgatabālastrīhiṃsakān saṃvasen na tu /
cīrṇavratān api sataḥ kṛtaghnasahitān imān //

śaraṇa-āgata-bāla-strīhiṃsakān saṃvasen na tu /
cīrṇa-vratān api sataḥ kṛta-ghna-sahitān imān //

ghaṭe 'pavarjite jñātimadhyastho yavasaṃ gavām /
sa dadyāt prathamaṃ gobhiḥ satkṛtasya hi satkriyā //

ghaṭe 'pavarjite jñātimadhyastho yavasaṃ gavām /
sa dadyāt prathamaṃ gobhiḥ satkṛtasya hi satkriyā //

vikhyātadoṣaḥ kurvīta parṣado 'numataṃ vratam /

rahasyaprāyaścittam
anabhikhyātadoṣas tu rahasyaṃ vratam ācaret //

vikhyāta-doṣaḥ kurvīta parṣado 'numataṃ vratam /

rahasya-prāyaścittam
anabhikhyāta-doṣas tu rahasyaṃ vratam ācaret //

trirātropoṣito japtvā brahmahā tv aghamarṣaṇam /
antarjale viśudhyeta dattvā gāṃ ca payasvinām //

tri-rātra-upoṣito japtvā brahmahā tv agha-marṣaṇam /
antar-jale viśudhyeta dattvā gāṃ ca payasvinām //

lomabhyaḥ svāhety atha vā divasaṃ mārutāśanaḥ /
jale sthitvābhijuhuyāc catvāriṃśadghṛtāhutīḥ //

lomabhyaḥ svāha īty atha vā divasaṃ māruta-aśanaḥ /
jale sthitva ābhijuhuyāc catvāriṃśad-ghṛta-āhutīḥ //

trirātropoṣito hutvā kūṣmāṇḍībhir ghṛtaṃ śuciḥ /

brāhmaṇasvarṇahārī tu rudrajāpī jale sthitaḥ //

tri-rātra-upoṣito hutvā kūṣmāṇḍībhir ghṛtaṃ śuciḥ /

brāhmaṇa-svarṇa-hārī tu rudra-jāpī jale sthitaḥ //

sahasraśīrṣājāpī tu mucyate gurutalpagaḥ /
gaur deyā karmaṇo 'syānte pṛthag ebhiḥ payasvinī //

sahasra-śīrṣā-jāpī tu mucyate guru-talpagaḥ /
gaur deyā karmaṇo 'sya ante pṛthag ebhiḥ payasvinī //

prāṇāyāmaśataṃ kāryaṃ sarvapāpāpanuttaye /
upapātakajātānām anādiṣṭasya caiva hi //

prāṇa-āyāma-śataṃ kāryaṃ sarva-pāpa-apanuttaye /
upapātaka-jātānām anādiṣṭasya caiva hi //

oṃkārābhiṣṭutaṃ somasalilaṃ pāvanaṃ pibet /
kṛtvā hi retoviṇmūtraprāśanaṃ tu dvijottamaḥ //

oṃ-kāra-abhiṣṭutaṃ somasalilaṃ pāvanaṃ pibet /
kṛtvā hi reto-viṇ-mūtraprāśanaṃ tu dvija-uttamaḥ //

niśāyāṃ vā divā vāpi yad ajñānakṛtaṃ bhavet /
traikālyasaṃdhyākaraṇāt tat sarvaṃ vipraṇaśyati //

niśāyāṃ vā divā va āpi yad ajñāna-kṛtaṃ bhavet /
traikālya-saṃdhyā-karaṇāt tat sarvaṃ vipraṇaśyati //

śukriyāraṇyakajapo gāyatryāś ca viśeṣataḥ /
sarvapāpaharā hy ete rudraikādaśinī tathā //

śukriya-āraṇyaka-japo gāyatryāś ca viśeṣataḥ /
sarva-pāpa-harā hy ete rudra-ekādaśinī tathā //

yatra yatra ca saṃkīrṇam ātmānaṃ manyate dvijaḥ /
tatra tatra tilair homo gāyatryā vācanaṃ tathā //

yatra yatra ca saṃkīrṇam ātmānaṃ manyate dvijaḥ /
tatra tatra tilair homo gāyatryā vācanaṃ tathā //

vedābhyāsarataṃ kṣāntaṃ pañcayajñakriyāparam /
na spṛśantīha pāpāni mahāpātakajāny api //

veda-abhyāsa-rataṃ kṣāntaṃ pañca-yajña-kriyā-param /
na spṛśanti iha pāpāni mahā-pātakajāny api //

vāyubhakṣo divā tiṣṭhan rātriṃ nītvāpsu sūryadṛk /
japtvā sahasraṃ gāyatryāḥ śudhyed brahmavadhād ṛte //

vāyu-bhakṣo divā tiṣṭhan rātriṃ nītva āpsu sūrya-dṛk /
japtvā sahasraṃ gāyatryāḥ śudhyed brahma-vadhād ṛte //

brahmacaryaṃ dayā kṣāntir dānaṃ satyam akalkatā /
ahiṃsā steyamādhurye damaś ceti yamāḥ smṛtāḥ //

brahmacaryaṃ dayā kṣāntir dānaṃ satyam akalkatā /
ahiṃsā steya-mādhurye damaś ca iti yamāḥ smṛtāḥ //

snānaṃ maunopavāsejyāsvādhyāyopasthanigrahāḥ /
niyamā guruśuśrūṣā śaucākrodhāpramādatā //

snānaṃ mauna-upavāsa-ijyāsvādhyāya-upastha-nigrahāḥ /
niyamā guru-śuśrūṣā śauca-akrodha-apramādatā //

gomūtraṃ gomayaṃ kṣīraṃ dadhi sarpiḥ kuśodakam /
jagdhvā pare 'hny upavaset kṛcchraṃ sāntapanaṃ caret //

go-mūtraṃ go-mayaṃ kṣīraṃ dadhi sarpiḥ kuśa-udakam /
jagdhvā pare 'hny upavaset kṛcchraṃ sāntapanaṃ caret //

pṛthaksāntapanadravyaiḥ ṣaḍahaḥ sopavāsakaḥ /
saptāhena tu kṛcchro 'yaṃ mahāsāntapanaḥ smṛtaḥ //

pṛthak-sāntapana-dravyaiḥ ṣaḍ-ahaḥ sa-upavāsakaḥ /
sapta-ahena tu kṛcchro 'yaṃ mahā-sāntapanaḥ smṛtaḥ //

parṇodumbararājīvabilvapatrakuśodakaiḥ /
pratyekaṃ pratyahaṃ pītaiḥ parṇakṛcchra udāhṛtaḥ //

parṇa-udumbara-rājīvabilva-patra-kuśa-udakaiḥ /
pratyekaṃ pratyahaṃ pītaiḥ parṇa-kṛcchra udāhṛtaḥ //

taptakṣīraghṛtāmbūnām ekaikaṃ pratyahaṃ pibet /
ekarātropavāsaś ca taptakṛcchra udāhṛtaḥ //

tapta-kṣīra-ghṛta-ambūnām ekaikaṃ pratyahaṃ pibet /
eka-rātra-upavāsaś ca tapta-kṛcchra udāhṛtaḥ //

ekabhaktena naktena tathaivāyācitena ca /
upavāsena caivāyaṃ pādakṛcchraḥ prakīrtitaḥ //

eka-bhaktena naktena tathaiva ayācitena ca /
upavāsena caiva ayaṃ pāda-kṛcchraḥ prakīrtitaḥ //

yathākathaṃcit triguṇaḥ prājāpatyo 'yam ucyate /

ayam evātikṛcchraḥ syāt pāṇipūrānnabhojanaḥ //

yathā-kathaṃcit tri-guṇaḥ prājāpatyo 'yam ucyate /

ayam eva ati-kṛcchraḥ syāt pāṇi-pūra-anna-bhojanaḥ //

kṛcchrātikṛcchraḥ payasā divasānekaviṃśatim /

dvādaśāhopavāsena parākaḥ parikīrtitaḥ //

kṛcchra-ati-kṛcchraḥ payasā divasa ānekaviṃśatim /

dvādaśa-aha-upavāsena parākaḥ parikīrtitaḥ //

piṇyākācāmatakrāmbusaktūnāṃ prativāsaram /
ekarātropavāsaś ca kṛcchraḥ saumyo 'yam ucyate //

piṇyāka-ācāma-takra-ambusaktūnāṃ prativāsaram /
eka-rātra-upavāsaś ca kṛcchraḥ saumyo 'yam ucyate //

eṣāṃ trirātram abhyāsād ekaikasya yathākramam /
tulāpuruṣa ity eṣa jñeyaḥ pañcadaśāhikaḥ //

eṣāṃ tri-rātram abhyāsād ekaikasya yathā-kramam /
tulā-puruṣa ity eṣa jñeyaḥ pañcadaśa-ahikaḥ //

tithivṛddhyā caret piṇḍān śukle śikhyaṇḍasammitān /
ekaikaṃ hrāsayet kṛṣne piṇḍaṃ cāndrāyaṇaṃ caran //

tithi-vṛddhyā caret piṇḍān śukle śikhy-aṇḍa-sammitān /
ekaikaṃ hrāsayet kṛṣne piṇḍaṃ cāndrāyaṇaṃ caran //

yathākathaṃcit piṇḍānāṃ catvāriṃśac chatadvayam /
māsenaivopabhuñjīta cāndrāyaṇam athāparam //

yathā-kathaṃcit piṇḍānāṃ catvāriṃśac chata-dvayam /
māsena eva upabhuñjīta cāndrāyaṇam atha aparam //

kuryāt triṣavaṇasnāyī kṛcchraṃ cāndrāyaṇaṃ tathā /
pavitrāṇi japet piṇḍān gāyatryā cābhimantrayet //

kuryāt triṣavaṇa-snāyī kṛcchraṃ cāndrāyaṇaṃ tathā /
pavitrāṇi japet piṇḍān gāyatryā ca abhimantrayet //

anādiṣṭeṣu pāpeṣu śuddhiś cāndrāyaṇena ca /
dharmārthaṃ yaś cared etac candrasyaiti salokatām //

anādiṣṭeṣu pāpeṣu śuddhiś cāndrāyaṇena ca /
dharma-arthaṃ yaś cared etac candrasya eti sa-lokatām //

kṛcchrakṛd dharmakāmas tu mahatīṃ śriyam āpnuyāt /
yathā gurukratuphalaṃ prāpnoti susamāhitaḥ //

kṛcchra-kṛd dharma-kāmas tu mahatīṃ śriyam āpnuyāt /
yathā guru-kratu-phalaṃ prāpnoti su-samāhitaḥ //

śrutvaitān ṛṣayo dharmān yājñavalkyena bhāṣitān /
idam ūcur mahātmānaṃ yogīndram amitaujasam //

śrutva aitān ṛṣayo dharmān yājñavalkyena bhāṣitān /
idam ūcur mahā-ātmānaṃ yogi-indram amita-ojasam //

ya idaṃ dhārayiṣyanti dharmaśāstram atandritāḥ /
iha loke yaśaḥ prāpya te yāsyanti triviṣṭapam //

ya idaṃ dhārayiṣyanti dharma-śāstram atandritāḥ /
iha loke yaśaḥ prāpya te yāsyanti tri-viṣṭapam //

vidyārthī prāpnuyād vidyāṃ dhanakāmo dhanaṃ tathā /
āyuṣkāmas tathaivāyuḥ śrīkāmo mahatīṃ śriyam //

vidyā-arthī prāpnuyād vidyāṃ dhana-kāmo dhanaṃ tathā /
āyuṣ-kāmas tathaivā ayuḥ śrī-kāmo mahatīṃ śriyam //

ślokatrayam api hy asmād yaḥ śrāddhe śrāvayiṣyati /
pitṝṇāṃ tasya tṛptiḥ syād akṣayyā nātra saṃśayaḥ //

śloka-trayam api hy asmād yaḥ śrāddhe śrāvayiṣyati /
pitṝṇāṃ tasya tṛptiḥ syād akṣayyā na atra saṃśayaḥ //

brāhmaṇaḥ pātratāṃ yāti kṣatriyo vijayī bhavet /
vaiśyaś ca dhānyadhanavān asya śāstrasya dhāraṇāt //

brāhmaṇaḥ pātratāṃ yāti kṣatriyo vijayī bhavet /
vaiśyaś ca dhānya-dhanavān asya śāstrasya dhāraṇāt //

ya idaṃ śrāvayed vidvān dvijān parvasu parvasu /
aśvamedhaphalaṃ tasya tad bhavān anumanyatām //

ya idaṃ śrāvayed vidvān dvijān parvasu parvasu /
aśva-medha-phalaṃ tasya tad bhavān anumanyatām //

śrutvaitad yājñavaklyo 'pi prītātmā munibhāṣitam /
evam astv iti hovāca namaskṛtya svayaṃbhuve //

śrutva aitad yājñavaklyo 'pi prīta-ātmā muni-bhāṣitam /
evam astv iti ha uvāca namas-kṛtya svayaṃbhuve //